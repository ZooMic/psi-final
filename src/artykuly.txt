300
informatyka  100 Mysz na monitory 4K – tak o ZM-M600R pisze jej producent, a więc firma Zalman. Jak tłumaczy: „korzystanie z monitorów o wysokiej rozdzielczości wymaga myszki o zadowalającej nawigacji i parametrach wyższych, niż przy dotychczasowej pracy”. Twierdzi, że ten gryzoń da radę. Dlaczego? Myszka Zalman ZM-M600R może pochwalić się krótkim czasem reakcji – na poziomie 1 ms. Częstotliwość próbkowania można jednak w razie potrzeby zmniejszyć z 1000 Hz do 500 lub 125. Szybką reakcję na ruchy dłoni gracza gwarantować ma także sensor Avago 3090, któremu towarzyszy 32-bitowy procesor. Jednym z najważniejszych parametrów gryzonia jest jego czułość. Zalman ZM-M600R może pracować w rozdzielczości od 600 do nawet 4000 DPI – jak twierdzi producent: w sam raz na monitory 4K. O tym, jaka wartość jest obecnie aktywna informuje kolor podświetlenia kółka przewijania i logo. Zalman ZM-M600R myszka Projektanci Zalmana postanowili przyłożyć się też do tego, by myszka ZM-M600R była wygodna dla każdego użytkownika. Stąd profil dostosowany zarówno do prawej, jak i lewej dłoni oraz kształt, mający odpowiadać trzem najpopularniejszym chwytom: palm, claw i fingertip. Mikroprzełączniki Omron gwarantować mają wysoką żywotność (do 20 mln kliknięć), a gumowa powłoka – komfortowy, pewny chwyt. Myszka Zalman ZM-M600R jest już dostępna na rynku. Chętni na jej zakup muszą liczyć się z wydatkiem rzędu 130 złotych.
informatyka  99 Tablety to dziwne urządzenia. Wyglądają i działają jak duże smartfony, a mimo to ich popularność jest znacznie mniejsza. Typowy przedstawiciel tego gatunku ma jeden zasadniczy problem: nie oferuje użytkownikowi nic poza dużym wyświetlaczem. Włączamy go gdy chcemy obejrzeć film lub pograć 15 minut, ale w każdym innym przypadku przesiadamy się na komputer, albo smartfon. Tablet jest mi zupełnie niepotrzebny. Jestem tego pewny… a właściwie byłem. Jeszcze tydzień temu. Myliłem się. Bardzo. Przed kilkoma dniami do redakcji przyjechał sprzęt, który sprawił, że porzuciłem swojego służbowego laptopa. Leży teraz w ciemnym kącie i pokrywa się kurzem, ale nie mam wyrzutów sumienia. Mam nowego Lenovo ThinkPad X1 Tablet i osiągnąłem swoją cyfrową nirwanę. Jedna rzecz mi tylko nie pasuje. Nazywanie ThinkPada X1 tabletem to jak nazywanie Mercedesa Unimoga zwykłą ciężarówką. Niby prawda, ale… nie do końca. Porównywanie go do klasycznego tabletu też nie ma sensu. To jak porównywanie lotniska w Radomiu do portu lotniczego Heathrow w Londynie. Widać delikatne różnice tu i ówdzie. ;) Lenovo ThinkPad X1 Tablet - test i recenzja Praca na tablecie? Jakim cudem? Na początku byłem sceptyczny. Miałem już wielokrotnie do czynienia z tabletami wyposażonymi w klawiatury. Niektóre z nich były naprawdę niezłe, ale wciąż nie nadawały się do codziennej pracy. Po prostu nie spełniały wszystkich moich oczekiwań. W pierwszym dniu korzystania z tabletu ThinkPad X1 próbowałem na siłę znaleźć elementy, które od razu pozwolą mi go odrzucić jako kandydata do roli lekkiego, przenośnego laptopa, ale zadanie to było trudniejsze niż sądziłem. Szybki i bardzo wygodny 12-calowy wyświetlacz ma rozdzielczość 2160x1440 px i wykonano go w technologii IPS więc obraz prezentuje się świetnie. Włączam tablet i pracuję na pełnoprawnym Windowsie 10 64-bit, dokładnie takim samym jaki miałem w laptopie, więc nie odczuwam żadnej istotnej różnicy. Tablet ma 8 GB pamięci RAM, szybki dysk SSD 256 GB (540 MB/s odczytu i 304 MB/s zapisu) i procesor Intel Core m5-6Y57 (2 rdzenie, 4 wątki). System śmiga aż miło. Równie dobrze, a może nawet lepiej niż mój laptop. W zupełności wystarcza mi do pracy w redakcji i na wyjazdach. W dodatku jest to model „średni”, bo Lenovo oferuje jeszcze wersję z pamięcią RAM 16 GB, nośnikiem SSD 1 TB i procesorem Intel Core m7. Lenovo ThinkPad X1 Tablet - aparat tylny Cyfrowe wyniki testów syntetycznych nie zawsze mają realne odzwierciedlenie w odczuwalnej wydajności i szybkości działania, ale jeśli jesteście ciekawi lub chcielibyście porównać go do swojego tabletu to poniżej podaję kilka pomiarów. Pamiętajcie tylko, że mamy tutaj do czynienia z wysoką rozdzielczością 2160x1440 px. AnTuTu 6: 21868 GFXBench T-Rex: 24 kl./s (onscreen), 39 kl./s (offscreen) GFXBench Manhattan: 30 kl./s (onscreen), 71 kl./s (offscreen) 3DMark Ice Storm: 30389 Jesteście ciekawi jak mocno się nagrzewa ten tablet? Po zakończeniu powyższych benchmarków metalowa płytka z tyłu obudowy miała 58 stopni Celsjusza i… po protu nie dało się jej trzymać. Na szczęście takie temperatury zanotowałem głównie w czasie testów syntetycznych. W czasie codziennej obsługi tablet się tak mocno nie nagrzewał. Jeśli nie chcę w danej chwili korzystać z tabletu, a potrzebny jest mi laptop, to podpinam do niego klawiaturę, którą producent dołącza do zestawu. Lenovo ThinkPad X1 Tablet - klawiatura ThinkPad X1 Tablet na dolnej krawędzi ma system mocowania modułów i innych akcesoriów - OneLink. Podłączam moduł Productivity z dodatkowym akumulatorem i dostaję 4 – 5 godzin dodatkowego czasu pracy. Mam też duże złącze HDMI do którego mogę podłączyć monitor lub telewizor przez standardowy przewód, bez żadnych przejściówek. Są również dwa duże porty USB 3.0 – w jeden wpinam więc odbiornik bezprzewodowej myszki, a w drugim umieszczam szybkiego pendrive’a. Lenovo ThinkPad X1 Tablet - moduł Productivity Wspomniany moduł również ma styki do klawiatury. Podpinam ją magnetycznie i piszę równie przyjemnie jak na laptopie. Serio. Nie jest duża, ale zaskakująco wygodna. Klawisze są ciche, mają płytki, ale przyjemny, sprężysty skok - o niebo lepszy niż np. w klawiaturze od Microsoft Surface. Napisałem na niej kilka artykułów (w tym ten który czytacie) i nawet zdołałem się przyzwyczaić do umiejscowienia klawisza Ctrl, który nie leży dokładnie w lewym dolnym rogu, tylko jest przesunięty o jedno pole w prawo. Lenovo ThinkPad X1 Tablet - ctrl Klawiatura jest typowa dla ThinkPadów. Ma charakterystyczny touchpad z dodatkowymi klawiszami u góry i czerwonym TrackPoint’em między klawiszami G,H i B. Ma dwustopniowe, białe podświetlanie, a kąt jej pochylenia można regulować. Lenovo ThinkPad X1 Tablet - touchpad and trackpoint Z tyłu ma rozkładaną podpórkę, trochę jak w tabletach Lenovo Yoga, tylko jeszcze solidniejszą. Dzięki niej wyświetlacz utrzymuje się pod kątem, tak jak klapa zwykłego laptopa. Nawet wtedy, gdy leży na kolanach.
informatyka  98 Już dzisiaj rozpoczynają się targi Warsaw Games Week 2016, które można nazwać wielkim świętem elektronicznej rozrywki. Na imprezie nie mogło zabraknąć firmy iiyama – na stoiskach Cenega Polska i PlayStation VR można przetestować jej najnowsze monitory z serii Black Hawk. Nie zabraknie też konkursów z atrakcyjnymi nagrodami. Seria Black Hawk to monitory „uzbrojone” w szybką matrycę o czasie reakcji 1 ms oraz technologię AMD FreeSync. Predefiniowane (m.in. FPS i strategia) i definiowane przez użytkownika tryby gier pozwalają dostosować ustawienia ekranu do typu rozgrywki i własnych preferencji. Funkcje redukcji migotania obrazu Flicker Free oraz - pozwalająca regulować jasność ekranu i poziom czerni – funkcja Black Tuner zapewniają jeszcze lepszy komfort dla oczu. iiyama Black Hawk G-Master GE2488HS  Najnowsze rozwiązania japońskiego producenta można przetestować osobiście podczas targów T-Mobile Warsaw Games Week 2016. Na stanowisku Cenega Polska znalazły się 24-calowe monitory Black Hawk G-Master GE2488HS - gracze mogą je wypróbować w takich grach, jak: Tekken 7, Dawn of War 3 i LEGO Worlds. Przy okazji warto dodać, że też mieliśmy okazję przetestować ten model (zainteresowanych odsyłamy do wideorecenzji). Z kolei 27-calowe monitory Black Hawk G-Master GE2788HS pojawiły się na stanowiskach PlayStation VR, prezentujących najnowszą odsłonę cyklu Resident Evil. iiyama Black Hawk G-Master GE2788HS  Ponadto dla graczy odwiedzających stoisko Cenega, iiyama przygotowała wiele upominków, które będzie można zdobyć w trakcie trwania imprezy – ta potrwa do 16 października (czyli najbliższej niedzieli).
informatyka  97 Dobre funkcjonowanie firmy w dużej mierze zależy od narzędzi do sprawnego zarządzania kontaktami. Szczególnie dzisiaj, gdy liczba sieci społecznościowych rośnie niezwykle dynamicznie. Jeden z liderów branży, QNAP, udostępnił testową wersję aplikacji, która ma zapewniać najwyższą pod tym względem efektywność. Narzędzie nazywa się Qcontactz. Qcontactz to aplikacja stworzona dla użytkowników serwerów NAS firmy QNAP i służąca do centralnego zarządzania kontaktami. Umożliwia ona przechowywanie nieograniczonej liczby kontaktów. Ich baza – jak zapewnia producent – jest całkowicie bezpieczna. Między innymi dzięki funkcji kopii zapasowych. Qcontactz UI Czym Qcontactz ma się wyróżnić na tle konkurencji? Przede wszystkich funkcjonalnością i łatwością obsługi. Aplikacja umożliwiać ma szybkie i sprawne importowanie, zarządzanie, grupowanie i wyszukiwanie informacji kontaktowych – zarówno osób prywatnych, jak i partnerów biznesowych. Qcontactz wygląd Wprowadzanie kontaktów do bazy Qcontactz może odbywać się na kilka sposobów. Można dodawać je samodzielnie, ręcznie, ale też importować z kont Google lub z plików CSV / vCard 3.0. Sprawne tworzenie bazy kontaktów jest możliwe także dzięki temu, że udostępnione zostało API narzędzia – dzięki temu można wdrożyć je do zewnętrznych aplikacji CRM i ERP. Qcontactz import „Qcontactz jest bardzo przydatną aplikacją do zarządzania kontaktami – dzięki niej użytkownicy mogą być pewni, że ich rozrastająca się baza kontaktów pozostanie wygodna w obsłudze i funkcjonalna. Oczywiście, program współpracuje też z QNAP QmailAgent, dzięki czemu użytkownicy mogą wygodnie korzystać ze swoich narzędzi do komunikacji” – mówi Aseem Manmualiya z firmy QNAP. Aplikacja Qcontactz została dzisiaj udostępniona w wersji beta. Jest dostępna w polskiej wersji językowej i kompatybilna z urządzeniami z serii TS-x51, TS-x51+, TS-x51A, TS-x53, TS-x53A, TS/TVS-x63, TVS-x70, TVS-x71, TS/SS-x79, TS/TVS-x80 oraz TVS-x82. Wymagany jest system QTS w wersji 4.2.2 oraz Container Station w wersji 1.5+.
informatyka  96 Firma Gigabyte przygotowała kolejną niereferencyjną wersję karty graficznej GeForce GTX 1080 – tym razem jest to model GeForce GTX 1080 Xtreme Gaming WaterForce WB 8G, który powinien zainteresować graczy i zwolenników „wodowania” podzespołów. Nowy model został wyposażony w blok wodny typu Full Cover, który chłodzi wszystkie mocno nagrzewające się elementy karty: procesor graficzny, kości pamięci oraz sekcję zasilania. Całość schowano pod metalową obudową, a wrażenia wizualne dopełnia efektowne podświetlenie LED RGB. Na pokładzie standardowo znalazł się układ graficzny Pascal GP104 z 2560 rdzeniami CUDA oraz 8 GB pamięci GDDR5X 256-bit. Taktowania zostały tutaj jednak solidnie podniesione – w przypadku rdzenia jest to 1784/1936 MHz, a w przypadku pamięci efektywne 10 400 MHz (w trybie OC Mode). Mamy zatem do czynienia z jedną z najwydajniejszych wersji GeForce’a GTX 1080, a oferowane osiągi są tutaj o 5-10% lepsze względem wersji referencyjnej Founders Edition. Gigabyte GeForce GTX 1080 Xtreme Gamign WaterForce WB 8G - wyjścia wideo To jednak nie koniec rewelacji, bo karta została też przystosowana do wygodnego podłączenia gogli VR. Na śledziu wyprowadzono jedno wyjście DVI-D, jedno HDMI 2.0b i trzy DisplayPort, natomiast z tyłu dodatkowo umieszczono dwa wyjścia HDMI 2.0b (można je wyprowadzić na zewnątrz obudowy za pomocą specjalnego panelu VR Link). Do poprawnego działania wymagane jest podłączenie dwóch 8-pinowych wtyczek zasilających. Galeria  Gigabyte woduje GeForce'a GTX 1080 | zdjęcie 1 Gigabyte woduje GeForce'a GTX 1080 | zdjęcie 2 Gigabyte woduje GeForce'a GTX 1080 | zdjęcie 3 Gigabyte woduje GeForce'a GTX 1080 | zdjęcie 4 Gigabyte woduje GeForce'a GTX 1080 | zdjęcie 5 Gigabyte woduje GeForce'a GTX 1080 | zdjęcie 6 Gigabyte woduje GeForce'a GTX 1080 | zdjęcie 7 Specyfikacja karty graficznej Dokładna cena opisywanego modelu jeszcze nie jest znana, ale zapewne będzie on jedną z najdroższych wersji GeForce’a GTX 1080. Standardowa gwarancja trwa 3 lata i można ją przedłużyć do 4 lat (po rejestracji na stronie producenta).
informatyka  95 W dobie nowoczesnych technologii, wzornictwo w biznesie skupia się już nie tylko na przestrzeni biurowej, ale przede wszystkim na urządzeniach, których używamy w pracy. Dzisiaj często to już nie pięknie zaprojektowane biuro buduje wizerunek firmy, ale przede wszystkim sprzęt, jakiego używa jej reprezentant. Dobrym przykładem jest tutaj laptop Huawei MateBook. Nowoczesne urządzenia powinny być zaprojektowane z myślą o prostocie i uwzględniać charakter mobilnego biznesu. Powinny Szybko działać, umożliwiać bezproblemowe przenoszenie się z miejsca na miejsce, a także wykonywać różnorodne zadania: począwszy od stałego kontaktu ze światem, przez skomplikowane rozliczenia matematyczne, skończywszy na zaawansowanych funkcjach graficznych. Musi to być sprzęt wszechstronny tak, jak wszechstronny jest współczesny biznesmen. Huawei MateBook spełnia wszystkie cechy mobilnego biznesu, a także jeszcze jeden ważny aspekt w życiu współczesnego biznesmena - ma piękne wzornictwo. Laptop został wykonany z najwyższej jakości aluminium. Polerowane krawędzie formują perfekcyjnie skonstruowaną obudowę. Lekki i cienki Huawei MateBook można umieścić w pięknym, skórzanym etui. Jest ono jednocześnie dotykową klawiaturą z wbudowaną technologią multi-touch, która umożliwia wygodne, płynne i precyzyjne rozpoznawanie ruchu palców. Huawei MateBook laptop Projektanci nie zapomnieli również o komforcie pracy. Idealnie wyważona klawiatura o ergonomicznej konstrukcji minimalizuje liczbę błędów podczas pisania. Rozwiązanie to z pewnością docenią wszyscy ci, którzy na co dzień pracują z tekstem: prawnicy, tłumacze, czy dziennikarze. Graficy i blogerzy docenią natomiast precyzyjny ekran oraz rysik MatePen, który rozpoznaje 2048 poziomów czułości. Dzięki przechwytywaniu zróżnicowanej siły nacisku obsługuje zaawansowane funkcje graficzne i edytorskie. "Bardzo ważny w biznesie zaczyna być wizerunek i to niezależnie od tego, czy jesteś początkującym biznesmenem, czy prawdziwym wilkiem z Wall Street. Kiedy wiem, że na spotkaniu mój laptop nie tylko spełni swoje zadanie, ale też będzie nowocześnie wyglądał od razu czuję się pewniej." - mówi Jarosław Kuźniar (foto: Karol Żebruń) Nie bez znaczenia, szczególnie dla wszystkich przedstawicieli biznesu, pracujących mobilnie, jest też waga urządzenia. Niezwykle cienki, ważący jedynie 640 gramów, Huawei MateBook sprosta i tym wymaganiom.
informatyka  94 Instagram jest obecnie jedną z najpopularniejszych sieci społecznościowych skoncentrowanych wokół zdjęć. W czerwcu liczba jej użytkowników przekroczyła 500 milionów. Aż dziw bierze, że dotąd serwis dostępny był wyłącznie w formie aplikacji mobilnej. To jednak już przeszłość – oficjalnie udostępniona została aplikacja uniwersalna na Windows 10. Uniwersalna, to znaczy dostępna różne urządzenia z tym systemem, między innymi właśnie na tablety oraz komputery stacjonarne i przenośne. To kolejna taka aplikacja w portfolio Facebooka, która przychodzi po portalu społecznościowym oraz komunikatorze Messenger (z których to jednak pecetowcy mogli już wcześniej korzystać bez żadnych problemów). Na co pozwala komputerowa aplikacja Instagram? Właściwie na wszystko, co umożliwia aplikacja mobilna. Możemy przeglądać zdjęcia, otrzymywać powiadomienia czy też wymieniać wiadomości przez Direct. Problematyczne jest jedynie dodawanie zdjęć. Opcja publikacji jest bowiem dostępna wyłącznie dla urządzeń z ekranem dotykowym i tylną kamerą.
informatyka  93 Wszystkie znaki na niebie i ziemi wskazują na zbliżającą się premierę karty graficznej Nvidia GeForce GTX 1050 Ti. Według najnowszych informacji ma ona zadebiutować pod koniec miesiąca, a poszczególni producenci przygotowują tutaj swoje autorskie konstrukcje – niedawno zapowiadaliśmy modele firm Gigabyte i MSI, natomiast teraz natrafiliśmy w sieci na informacje o modelach ASUS. GeForce GTX 1050 Ti ma reprezentować średnio-niski segment wydajnościowy. Na pokładzie znalazł się układ graficzny Pascal GP107 z 768 rdzeniami CUDA oraz 4 GB pamięci GDDR5 128-bit, a standardowe taktowania to podobno 1290/1382 MHz dla rdzenia i 7000 MHz dla pamięci wideo. ASUS GeForce GTX 1050 Ti - karta graficzna Jeden z użytkowników forum VideoCardz opublikował zdjęcie z prezentacji niereferencyjnych kart GeForce GTX 1050 Ti, na którym widać wersję przygotowaną przez firmę ASUS (niestety jej dokładna specyfikacja jeszcze nie jest nam znana). Wiadomo jedynie, że model ten wykorzystuje autorskie, 2-slotowe chłodzenie z pojedynczym wentylatorem. Na zdjęciu widać jeszcze pudełka z modeli firm EVGA i Zotac, ale karty już nie zostały tutaj uwiecznione. ASUS GeForce GTX 1050 Ti Expedition karta graficzna Wiadomo też, że producent przygotowuje autorski model z serii Expedition (najprawdopodobniej na rynek azjatycki). Karta została wyposażona w autorskie chłodzenie, ale tym razem jest ono większych rozmiarów i wykorzystuje dwa wentylatory. Specyfikacja akceleratora pozostaje dla nas tajemnicą. Według przecieków premiera karty została zaplanowana na 28 października i wtedy też ma pojawić się słabszy model GeForce GTX 1050 (firma ASUS również przygotowuje tutaj kilka modeli - m.in. Dual i Expedition). Już nie możemy się doczekać tych wszystkich niereferentów :)
informatyka  92 Specjaliści z czołowych portali/blogów technologicznych wypowiadają się na naszych łamach w temacie rynku kart graficznych - w kolejności alfabetycznej ;-). Tomasz Popielarczyk - Antyweb Karty graficzne chyba jeszcze nigdy w historii nie były tak istotnymi komponentami, jak dziś. Wraz z popularyzacją niskopoziomowych API typu DirectX 12 czy Vulkan ich rola zdecydowanie wzrosła. Idzie to w parze z ciekawymi zmianami na rynku. Kolejne generacje CPU przynoszą marginalny wzrost wydajności i, szczególnie dla graczy, nie są już produktem pierwszego wyboru. Co innego grafika - tutaj postęp jest mocno odczuwalny - wystarczy spojrzeć na to, co Nvidia zrobiła na rynku wprowadzając GTX 1070 i 1080. A skoro o markach mowa, fajnie jest widzieć nabierającą znowu rumieńców rywalizację. AMD w ostatnich miesiącach wyraźnie nabrało wiatru w żagle. Nie jest to może ciągle poziom, który pozwalałby im w jakikolwiek sposób zagrozić “zielonym”. Widać jednak pewne tąpnięcie, co napawa optymizmem, bo w końcu konkurencja przynosi korzyści nam, konsumentom. Podobno Samsung miałby użyć mobilnych GPU Nvidii w kolejnej generacji swoich SoC Exynos. To oznacza tylko jedno - będzie szybciej i ładniej. W ciekawy sposób te zmiany rzutują na rynek mobilny. Co prawda chipy Nvidia Tegra nie zawładnęły smartfonami i tabletami, ale wyznaczyły na tym polu pewne (wysokie) standardy. To skłania innych producentów do kombinowania. Podobno Samsung miałby użyć mobilnych GPU Nvidii w kolejnej generacji swoich SoC Exynos. To oznacza tylko jedno - będzie szybciej i ładniej. ​Maciej Słaboszewski - Benchmark.pl Ostatnie pięć miesięcy na rynku kart graficznych było bardzo gorące, premiera za premierą, ale obyło się bez większych rewolucji. Zarówno Pascal Nvidii jak i Polaris AMD żadnego przełomu w tej dziedzinie nie dokonał. Mamy więc na rynku nieco szybsze konstrukcje nowej generacji, w nieco wyższych cenach. Choć zwrot "nowej generacji" używam tutaj nieco na wyrost bowiem obie architektury nie licząc mniejszego procesu technologicznego i pomniejszych usprawnień nie różnią się znacząco pod tym względem od układów z poprzedniej generacji. Ogólna sytuacja na rynku raczej się nie zmieni w najbliższym czasie, szczególnie, że Nvidia dość szybko i skutecznie odpowiedziała na moim zdaniem wydane w pośpiechu Radeony z serii RX, szczególnie model 480, który zaliczył spory falstart u nas w kraju. A wszystko za sprawą zawyżonej ceny i znikomej dostępności w momencie premiery. Żyjemy w czasach, gdzie większość tytułów wydawanych na PC to konwersje z konsol. Najczęściej nieudolnie wykonane i wydane w pośpiechu. Widać też, że AMD ma spore problemy aby nadążyć za Nvidią, czego efektem jest praktyczna dominacja tej drugiej firmy w segmencie kart z najwyżej półki wydajnościowej. Na odpowiedź z czerwonego obozu przyjdzie nam poczekać do minimum stycznia, a być może dłużej. A już teraz w sieci pojawiły się plotki jakoby Nvidia zamierzała w przyszłym roku wydać karty oparte na zoptymalizowanej/poprawionej architekturze Pascal ("refresh"). Nie wspominając już o fakcie, iż zielony potentat ma jeszcze w kieszeni GeForce'a GTX 1080 Ti, który wedle moich przypuszczeń zadebiutuje na rynku krótko przed topowymi konstrukcjami AMD z rodziny Vega. Innym istotnym elementem tej układanki są producenci gier. Żyjemy w czasach, gdzie większość tytułów wydawanych na PC to konwersje z konsol. Najczęściej nieudolnie wykonane i wydane w pośpiechu. Jeśli bowiem przyjąć, że AMD zaliczyło falstart z Radeonem RX 480 to takowy nadal trwa w przypadku producentów gier, w odniesieniu do DirectX 12. Nowe API miało przynieść rewolucję, a póki co przyniosło nam kilka tragicznie zoptymalizowanych produkcji, które najczęściej trzeba było łatać miesiącami, aby doprowadzić je do jako takiego stanu używalności. I myślę, że taki stan rzeczy mocno boli AMD, które jak powszechnie wiadomo postawiło na API nowej generacji, co jest powiązane poniekąd ze sprzętową obsługą asynchronicznych obliczeń w Radeonach. Technologie SLI i CF praktycznie umierają, ich los wydaje się być już przypieczętowany Na sam koniec pozostawiam graczy komputerowych jako odbiorców nowych kart graficznych. Ci bowiem są poniekąd w dość komfortowej sytuacji.... jeśli tylko dysponują odpowiednio zasobnym portfelem. Granie w rozdzielczości 4K przy magicznych 60 kl/s jest już dziś możliwe. Tak samo jak i zabawa przy 120, a nawet 144 kl/s w przypadku monitorów o takim odświeżaniu. Problemem jest oczywiście cena tych podzespołów, o ile zamożni gracze mogą już dziś bawić się przy wspomnianych założeniach, o tyle dla przeciętnych śmiertelników jest to nadal pieśń przyszłości, która stanie się standardem dopiero za 2 do 4 lat (1 lub 2 generacje kart graficznych). W tym aspekcie należy również dodać o innym trendzie sprzętowo / programistycznym - technologie SLI i CF praktycznie umierają, ich los wydaje się być już przypieczętowany. Mateusz Brzostek - PCLab W niedalekiej przyszłości zapewne będzie kontynuowany trend z ostatnich lat: wraz z rosnącą wydajnością układów graficznych wbudowanych w procesory, zainteresowanie samodzielnymi kartami graficznymi z niskiego segmentu będzie coraz mniejsze. W architekturach GPU nadchodzącej generacji (AMD Vega oraz Nvidia Volta) obaj producenci desktopowych GPU będą się skupiać raczej na efektywności energetycznej, niż na nowych możliwościach obliczeniowych. Dostosowanie GPU do potrzeb branży superkomputerowej i do generowania grafiki w coraz większej rozdzielczości (np. dla zastosowań VR) jednocześnie staje się coraz trudniejsze. Wraz z rosnącą wydajnością układów graficznych wbudowanych w procesory, zainteresowanie samodzielnymi kartami graficznymi z niskiego segmentu będzie coraz mniejsze. Producenci zapewne zechcą poradzić sobie z tym używając architektur o dynamicznej szerokości jednostek obliczeniowych lub opracowując dwie architektury równolegle: jedną do generowania grafiki, inną do wielkoskalowych obliczeń. AMD i Nvidia będą też musiały rozwiązać problem niedostatku przepustowości pamięci i łącza między GPU a procesorem (lub innymi GPU). W bliskiej przyszłości zostaną wykorzystane nowe techniki w podsystemach pamięci (Vega i Volta będą zapewne wykorzystywać warstwową pamięć HBM2) oraz łącza PCI Express 4.0. W kolejnych generacjach możemy zobaczyć jedną z najbardziej znaczących zmian w architekturze komputerów: przeniesienie części możliwości obliczeniowych z procesorów (nie tylko graficznych) do układów pamięci.
informatyka  91 Jakiś czas temu zadebiutowały mobilne procesory Intel Kaby Lake, natomiast na ich desktopowe odpowiedniki będziemy musieli poczekać do początku przyszłego roku. Producenci płyt głównych też przygotowują się do tego wydarzenia, bo równocześnie mają pojawić się konstrukcje oparte o chipsety Intel z serii 200. Firma ASRock na pewno przygotowuje trzy takie płyty: Z270 Pro4, Z270 Extreme4 i Z270 Gaming K6. Nieoficjalnie wiadomo, że chipsety z serii 200 mają dysponować większą liczba linii PCI-Express 3.0, a ponadto zaoferują dodatkowe wsparcie dla interfejsu Thunderbolt 3 i lepszą obsługę nośników z pamięciami 3D XPoint. Według najnowszych informacji, na rynku pojawią się tylko dwa nowe układy: Z270 i H270, ale nowe procesory będą mogły też współpracować ze starymi konstrukcjami (po aktualizacji oprogramowania - tak jak niedawno zapowiedziała to firma MSI). ASRock Z270 Pro 4 - opakowanei płyty głównej Modele z serii Pro wyróżniają się dużą literą P na opakowaniu W sieci pojawiły się zdjęcia opakowań płyt ASRock Z270 Pro4 i Z270 Fatal1ty Gaming K6 (dosyć nieumiejętnie ocenzurowanych). Wprawdzie nie znamy specyfikacji nowych modeli, ale system nazewnictwa poprzednich serii sugeruje, że pierwsza z nich to bardziej podstawowy model, natomiast drugi to ciut lepsza konstrukcja dla graczy. To jednak nie koniec przecieków, bo w bazach benchmarków Geekbench i SiSoftware Sandra można znaleźć jeszcze wzmianki o modelach ASRock Z270 Extreme4 i Gigabyte Z270XP-SLI-CF. ASRock Z270 Gaming K6 - opakowanei płyty głównej W przypadku serii Gaming na opakowaniu znalazła się duża litera G Można jednak podejrzewać, że to tylko „wierzchołek góry lodowej” i wszyscy kluczowi producenci szykują całą gamę płyt z chipsetami Intel Z270 i H270. Więcej szczegółów powinniśmy poznać na początku przyszłego roku.
informatyka  90 Czekacie na nowe procesory Intela? Pod koniec sierpnia zadebiutowały pierwsze modele z rodziny Kaby Lake – przeznaczone dla urządzeń mobilnych, ale na ich desktopowe odpowiedniki przyjdzie nam poczekać do początku przyszłego roku. Okazuje się, że niektórzy już teraz mają dostęp do próbek inżynieryjnych nowych układów i nie omieszkali się tym pochwalić światu. Procesory Kaby Lake można nazwać usprawnionymi modelami z generacji Skylake – nadal mamy do czynienia z mikroarchitekturą Skylake, ale do ich produkcji wykorzystano proces technologiczny 14nm+ (udoskonalony 14 nm). Wersje desktopowe będą współpracować z obecnymi płytami głównymi z podstawką LGA 1151 i chipsetem z serii 100 (po aktualizacji UEFI), a także nowymi modelami z serii 200. Nowością ma być też wsparcie dla szybszych pamięci DDR4-2400. *specyfikacja nieoficjalna Co prawda producent bardzo niechętnie ujawnia informacje o swoich nowych układach, ale wcześniejsze przecieki sugerują pojawienie się dziecięciu modeli (przynajmniej na początku). Intel Core i5-7600K procesor  Intel Core i5-7600K procesor Intel Core i5-7600K Z myślą o entuzjastach przygotowano modele Core i7-7700K i Core i5-7600K – obydwa dysponują odblokowanym mnożnikiem, więc można je dodatkowo podkręcić. Mniej wymagających klientów powinny zainteresować standardowe modele Core i7-7700, Core i5-7600, Core i5-7600 i Core i5-7400. Oprócz tego producent planuje wydać cztery modele o obniżonym poborze energii elektrycznej: Core i7-7700T, Core i5-7600T, Core i5-7500T oraz Core i5-7400T. Intel Core i3-7300 procesor  Intel Core i3-7300T procesor  Intel Pentium G4260 Intel Core i3-7300, Core i3-7310T i Pentium G4620 W sieci pojawiły się też pierwsze przecieki o trzech słabszych modelach Core i3-7300, Core i3-7310T oraz Pentium G4620 - wszystkie trzy najprawdopodobniej pojawią się w późniejszym terminie, ale próbki inżynieryjne już krążą po rynku azjatyckim. *specyfikacja nieoficjalna Przy okazji warto wspomnieć, że wraz z premierą nowych procesorów na rynku pojawią się również płyty główne z serii Intel 200 (o oznaczenaich nowych modeli pisaliśmy w tym newsie). Pozostaje wiec tylko czekać na kolejne przecieki i oczywiście oficjalną premierę.
informatyka  89 Firma HIS długo nie prezentowała niereferencyjnych wersji karty graficznej Radeon RX 480, ale w końcu się zmobilizowała i przygotowała konkretną propozycję – w jej ofercie pojawiła się jedna z najwydajniejszych wersji 480-tki. Nowy model już jest dostępny w sprzedaży. HIS RX 480 IceQ X² Roaring Turbo 8GB bazuje na niereferencyjnym projekcie płytki drukowanej, na której umieszczono procesor graficzny Polaris 10 oraz 8 GB pamięci GDDR5 256-bit – taktowanie rdzenia podniesiono z 1266 do 1338 MHz (w trybie Boost), natomiast zegar pamięci to standardowe 8000 MHz. Entuzjaści mogą spróbować dodatkowo przyspieszyć kartę, a pomóc ma w tym wydajna, 6-fazowa sekcja zasilania oraz 8-pinowe gniazdo zasilające. HIS RX 480 IceQ X2 Roaring Turbo 8GB Do chłodzenia karty wykorzystano autorskie chłodzenie IceQ X², które wykorzystuje aluminiowy radiator, kilka miedzianych ciepłowodów oraz dwa duże wentylatory – dzięki technologii 0dB Smart Fans działają one w trybie półpasywnym (włączają się dopiero po przekroczeniu 60 stopni Celsjusza). Całość schowano pod obudową z lwem (to właśnie do niego nawiązuje nazwa modelu), a rewers laminatu schowano pod płytką backplate. Na śledziu wyprowadzono pięć wyjść wideo - do standardowego zestawu HDMI 2.0b i 3x DisplayPort 1.4 dodano jeszcze DVI-D. Galeria  HIS wprowadza do sprzedaży jedną z najwydajniejszych kart Radeon RX 480 | zdjęcie 1 HIS wprowadza do sprzedaży jedną z najwydajniejszych kart Radeon RX 480 | zdjęcie 2 HIS wprowadza do sprzedaży jedną z najwydajniejszych kart Radeon RX 480 | zdjęcie 3 HIS wprowadza do sprzedaży jedną z najwydajniejszych kart Radeon RX 480 | zdjęcie 4 HIS wprowadza do sprzedaży jedną z najwydajniejszych kart Radeon RX 480 | zdjęcie 5 HIS wprowadza do sprzedaży jedną z najwydajniejszych kart Radeon RX 480 | zdjęcie 6 HIS wprowadza do sprzedaży jedną z najwydajniejszych kart Radeon RX 480 | zdjęcie 7 Specyfikacja karty graficznej HIS RX 480 IceQ X² Roaring Turbo 8GB: Radeon RX 480 w wersji IceQ X² Roaring Turbo 8GB za zachodnią granicą kosztuje około 300 euro, a zatem jest to jedna z droższych wersji tego akceleratora.
informatyka  88 NEWS [14.10.2016]: Już za tydzień ruszają targi Poznań Game Arena 2016. Swoją obecność potwierdziła właśnie firma Hama, która przygotowała dla odwiedzających prezentacje nowych sprzętów dla graczy z serii uRage. Na serię uRage składają się liczne klawiatury, myszki i słuchawki. Cechami charakterystycznymi są według producenta: agresywna stylistyka, wysoka ergonomia oraz atrakcyjny stosunek ceny do oferowanych możliwości. Czy tak faktycznie jest, już w dniach 21-23 października przekonają się obecni na PGA 2016. Hama zaprezentuje między innymi cztery klawiatury z serii uRage, z podświetleniem i anti-ghostingiem. Będą to modele Exodus 2 z podkładką pod nadgarstki, cicho pracujący Illuminated o krótkim czasie reakcji, Cyberboard wykonany ze szczotkowanego metalu oraz Exodus Macro z 11 programowalnymi klawiszami. Podczas targów przyjrzymy się także trzem myszkom optycznym – Reaper evo., Reaper ess. oraz Reaper nxt.. Wszystkie trzy są podświetlane, mają ergonomiczny kształt i programowalne przyciski oraz oferują rozdzielczość od 600 do 4000 DPI. Model evo. ma teflonowe ślizgacze i warstwę antypoślizgową, ess. – mikroprzełączniki Omron o dużej żywotności, a nxt. informuje o obecnych ustawieniach DPI za pomocą kontrolek LED. Kolejne sprzęty, które Hama ze sobą przywiezie, to słuchawki. Zestaw uRage SoundZ 7.1 może pochwalić się obecnością technologii wibracyjnej (wzmocnienie basu) i opcji wyciszania dźwięku podczas rozgrywki, a także możliwością odpięcia mikrofonu. Całość ma być wygodna w użytkowaniu i efektownie wyglądająca. Pojawią się także inne słuchawki z tej rodziny.
informatyka  87 Nvidia oficjalnie zapowiedziała premierę kart graficznych GeForce GTX 1050 i GTX 1050 Ti, które sprawdzą się w komputerach do grania w mniej wymagające tytuły. Znamy oficjalną specyfikację, wydajność i ceny nowych modeli, a przy okazji dowiedzieliśmy się jakie wersje przygotowują dla nas najważniejsi producenci. Obydwie karty bazują na układzie graficznym Pascal GP107, ale różnią się jego konfiguracją – w GeForce GTX 1050 Ti zastosowano wersję z 768 rdzeniami CUDA, natomiast w zwykłym GeForce GTX 1050 jest to układ okrojony do 640 rdzeni CUDA. Ponadto obydwie karty różnią się pojemnością pamięci wideo, bo w wydajniejszym zastosowano 4 GB GDDR5 128-bit, a w słabszym już tylko 2 GB GDDR5 128-bit. Zerknijcie na porównanie specyfikacji do wcześniejszych konstrukcji (producent nie ujawnił jeszcze dokładnych taktowań, ale jakiś czas temu pojawiły się nieoficjalne przecieki na ten temat). Nvidia GeForce GTX 1050 - wydajność w grach Nowe modele powinny zainteresować klientów z mniej zasobnym portfelem, którzy chcieliby pograć w jakości Full HD. Producent deklaruje, że GeForce GTX 1050 pozwoli na komfortową rozgrywkę w takich tytułach jak: DOTA 2, Overwatch, World of Warcraft czy nawet GTA V i Gears of War 4 (na średnich ustawieniach). W porównaniu do 4-letniego GeForce’a GTX 650 (jeszcze z generacji Kepler) możemy liczyć na 3-krotny wzrost wydajności. Nvidia GeForce GTX 1050 - wydajność w grach Dodatkowym atutem 1050-tek jest niewielkie zapotrzebowanie na energię elektryczną – nie wymagają one podłączenia dodatkowej wtyczki zasilającej, więc przy modernizacji komputera nie trzeba też wymieniać zasilacza. Nvidia GeForce GTX 1050 i GTX 1050 Ti GeForce GTX 1050 został wyceniony na 109 dolarów, a GeForce GTX 1050 Ti na 139 dolarów, więc będą to bezpośredni konkurenci Radeona RX 460 w wersji 2 i 4 GB. Oficjalna premiera nowych akceleratorów została zaplanowana na 25 października i wtedy też możecie się spodziewać niezależnych testów. Nvidia GeForce GTX 1050 i GTX 1050 Ti Wszystko na to wskazuje, że na rynku pojawią się wyłącznie niereferencyjne wersje – dominują mniejsze konstrukcje z pojedynczym wentylatorem, ale część producentów szykuje też bardziej rozbudowane chłodzenia. Poniżej zapowiedź części planowanych modeli.
informatyka  86 Redakcja TechPowerUp udostępniła nową wersję aplikacji GPU-Z, w której dodano wsparcie dla nowych kart graficznych oraz wprowadzono kilka drobnych poprawek. Nowości w aplikacji GPU-Z 1.12.0: dodano funkcję wysłania lub powielenia BIOSu zmieniono informację o obsłudze DirectX 11.0 przez karty Nvidia Fermi dodano informację o SLI "Not supported by GPU" (nie obsługiwane przez GPU) w kartach Nvidia GeForce GTX 1060 i GTX 1050 poprawiono przewijanie okna z sensorami zmieniono położenie okna z testem renderowania, gdy okno aplikacji jest przesunięte do prawej strony pulpitu dodano odczyt pamięci DDR4 w procesorach AMD APU Kaveri dodano wsparcie dla kart Nvidia GeForce GTX 1080 (wersja dla laptopów), GTX 1070 (wersja dla laptopów), GTX 1060 (wersja dla laptopów), GTX 1050 Ti, GTX 1050, 920 MX (z rdzeniem GM108), 940 MX, Quadro P6000 dodano wsparcie dla kart AMD Radeon R9 M385X i R5 M315 dodano wsparcie dla układów graficznych Intel HD Graphics 620, HD Graphics 515 GPU-Z download pobierz Pobierz: GPU-Z 1.12.0 GPU-Z 1.12.0 ASUS ROG Rozmiar pliku: 2,0-2,1 MB GPU-Z to popularna aplikacja wydawana przez portal TechPowerUp, która służy do identyfikacji kart graficznych. Jest ona wręcz niezastąpiona przy publikowaniu swoich osiągnięć w przetaktowaniu konstrukcji lub prezentowania ewentualnych anomalii. Wśród informacji wyświetlanych przez program znajdziemy: dokładną nazwę posiadanej karty graficznej nazwę, rozmiar i technologię wykonania procesora graficznego karty wersję i datę wydania BIOSu karty graficznej liczbę jednostek rasteryzujących i procesorów strumieniowych znajdujących się w układzie graficznym ilość oraz typ pamięci wideo, w którą karta została wyposażona standardowe i zmienione taktowania procesora karty graficznej, pamięci i shaderów wersję aktualnie wykorzystywanych sterowników technologie obsługiwane przez akcelerator graficzny podatność karty na przetaktowanie (ASIC Quality) W drugiej zakładce Sensors znajdziemy informacje dotyczące aktualnych taktowań karty, temperatur odczytywanych przez czujniki oraz prędkości obrotowej wentylatora chłodzącego GPU. Aplikacja dostępna jest również w wersji ASUS ROG, która wyróżnia się czarno-czerwoną kolorystyką.
informatyka  85 Rok temu zadebiutowały nośniki Samsung SSD 950 PRO, które nieźle namieszały na rynku dysków SSD – zaoferowały one bardzo wysoką wydajność, przy zachowaniu rozsądnej ceny. W międzyczasie konkurencja jeszcze bardziej się zaostrzyła, bo inni producenci też zaprezentowali kilka interesujących modeli. W tym roku producent postanowił jednak pójść o krok dalej i przygotował ich następców – mowa o dyskach SSD 960 PRO. Co prawda modele te zaprezentowano już pod koniec ubiegłego miesiąca na konferencji Samsung SSD Global Summit w Seulu, ale ich oficjalna premiera nastąpiła dopiero dzisiaj. Tak się składa, że jeden z nowych nośników trafił do naszej redakcji. Dlaczego warto zwrócić uwagę na nośniki Samsung SSD 960 PRO? Jeszcze większa pojemność (512 GB - 2 TB) Bezkonkurencyjna wydajność (do 3500/2100 MB/s) Obsługa interfejsu PCI-Express 3.0 x4 i protokołu NVM-Express 1.2 Nowoczesne, wytrzymalsze kości pamięci MLC V-NAND Kompatybilny z nowymi komputerami i laptopami 5-letnia gwarancja (z wysokim współczynnikiem TBW) Wprawdzie seria Samsung SSD 960 PRO została zaprojektowana na rynek konsumencki, ale tak naprawdę powinna ona zainteresować najbardziej wymagających klientów – szczególnie tych, którzy parają się ciut bardziej profesjonalnymi zadaniami. Potwierdza to również cena, bowiem jest ona zauważalnie wyższa od standardowych modeli korzystających z interfejsu SATA, ale znowu znacznie niższa w porównaniu do typowo profesjonalnych konstrukcji. Nowe modele występują w jeszcze pojemniejszych wersjach, a przy tym oferują jeszcze wyższą wydajność. Warto jednak pamiętać, że do wykorzystania ich potencjału wymagany jest nowoczesny komputer lub laptop ze złączem M.2 32 Gb/s. Dodatkowym atutem przemawiającym za wyborem nowej serii jest długa, 5-letnia gwarancja z wysokim współczynnikiem TBW. Samsung SSD 960 PRO bazuje na całkowicie nowej konstrukcji, która od początku do końca została zaprojektowana przez koreańskich inżynierów – zarówno jeżeli chodzi o komponenty, jak i oprogramowanie (firmware). Producent przygotował też nową wersję sterownika i oprogramowania Samsung Magician. Nowa seria obejmuje modele o pojemnosci 512 GB, 1 TB i 2 TB, a do naszej redakcji akurat trafiła "średnia" wersja. Jak to wygląda od strony technicznej? Na niewielkiej płytce drukowanej znalazł się 5-rdzeniowy kontroler Samsung Polaris, który wykorzystuje potencjał interfejsu PCI-Express 3.0 x4 oraz protokołu NVM Express 1.2 (częściowo). Jako ciekawostkę można dodać, że ten sam układ znalazł zastosowanie w ciut słabszej (i tańszej) serii SSD 960 EVO, a także w nośnikach Samsung SM961 i i PM961 przeznaczonych na rynek OEM. Samsung SSD 960 PRO - HDP Kolejną nowością jest pamięć – producent zastosował tutaj 3. generację kości pamięci Samsung MLC V-NAND, które składają się już z 48 warstw i korzystają z obudowy HDP (Hexadecimal Die Package). Rozwiązanie to pozwoliło stworzyć jednostronne nośniki o pojemności 1 TB i dwustronne o pojemności nawet 2 TB - do tej pory tak duże pojemności były niedostępne dla formatu M.2 2280. Oprócz tego na pokładzie znalazł się 1 GB pamięci podręcznej LPDDR3 (też produkcji Samsunga). Samsung SSD 960 PRO - budowa Inżynierowie przemyśleli też budowę dysku, bo poprzednia seria SSD 950 PRO borykała się ze zbyt wysokimi temperaturami, które powodowały spadki wydajności przy dłuższym obciążeniu (tzw. throttling). Wprawdzie nie zastosowano tutaj typowego radiatora, ale w naklejce znalazła się specjalna, miedziana warstwa, mająca wspomagać odprowadzanie ciepła – nie jest to rozwiązanie idealne, bo nośnik i tak solidnie się nagrzewa, ale za to bez problemu można go zamontować w laptopie, gdzie dyski z radiatorem po prostu się nie zmieszczą. Samsung SSD 960 PRO - ATTO Disk Benchmark W teście typowo syntetycznym nośnik Samsung SSD 960 PRO rzeczywiście osiąga wydajność zbliżoną do deklaracji producenta Nowa konstrukcja ma przekładać się na świetną wydajność. Transfery sekwencyjne sięgają 3500 MB/s przy odczycie i 2100 MB/s przy zapisie, natomiast liczba operacji wejścia/wyjścia dochodzi do 440 000 IOPS przy odczycie i 360 000 IOPS przy zapisie. Jeszcze żaden konsumencki dysk nie mógł pochwalić się takimi osiągami, a też mało który profesjonalny dobija do takiego poziomu. Pozostało jeszcze powiedzieć kilka słów o wytrzymałości dysku. Udzielana gwarancja trwa 5 lat, ale ograniczono ją współczynnikiem TBW na poziomie 800 TB – prawdę mówić jest to wartość praktycznie nie do wykorzystania w przypadku domowych zastosowań (daje to ponad 400 GB zapisywanych danych dzień w dzień przez cały czas trwania gwarancji). Samsung SSD 960 PRo 1 TB dysk SSD Jeszcze przed oficjalną prezentacją nośników producent zapowiadał, że SSD 960 PRO to jego najwydajniejszy dysk SSD. Jak będzie w rzeczywistości? Czy ma on szansę pokonać topowe modele konkurencji? Już za moment to sprawdzimy – zarówno w testach syntetycznych, jak i podczas realnego użytkowania.
informatyka  84 Już w najbliższy piątek rusza Poznań Game Arena – jedne z największych targów dla graczy w Polsce. Na imprezie nie zabraknie firmy ASUS, która dostarczy gamingowych emocji z najwydajniejszym sprzętem dostępnym na rynku. Oprócz tego odwiedzający będą mieli możliwość uczestniczenia w licznych turniejach i konkursach z cennymi nagrodami i mnóstwem gadżetów. Uczestnicy tego święta gier komputerowych i sprzętu elektronicznego będą mogli zakupić wybrane urządzenia ASUS w promocyjnych cenach. Specjalnie dla wielbicieli bezkompromisowej wydajności i gamingowych emocji, ASUS przygotował wyjątkową strefę dla graczy w czerwono-czarnych barwach Republic of Gamers. Na stoisku zaprezentowane zostaną najnowsze karty graficzne z serii GeForce 1000 i Radeon 400, w tym najnowsza karta graficzna ASUS GeForce GTX 1050 Ti Expedition, totalna nowość na polskim rynku notebooków, ASUS ROG Strix GL502, płyty główne z serii X99, podkręcone monitory z serii ROG oraz peryferia – niektóre z nich, tak jak mechaniczna klawiatura ROG Claymore i słuchawki z przestrzennym dźwiękiem ROG Centurion, po raz pierwszy w Polsce. Kurpiewski Concept - komputer Odwiedzający będą mogli na własnej skórze sprawdzić działanie najwydajniejszych urządzeń na rynku i skorzystać z kilku stanowisk do grania i wirtualnej rzeczywistości. Wrażeń będą dostarczać też imponujące mody autorstwa Bartka „Niklota” Kurpiewskiego - prezentujące najmocniejsze konfiguracje sprzętowe na rynku, z połączeniem płyty głównej ASUS Rampage V Edition 10, kilku kart graficznych STRIX GTX 1080 i 10-rdzeniowego procesora Intel Core i7-6950X. Obydwie konstrukcje są chłodzone cieczą i oferują niesamowite doznania wizualne oraz kolorystyczne dzięki zastosowaniu ASUS Aura Sync. Na pewno nie zabraknie mocnych wrażeń. W sobotę, 22 października, w strefie producenta odbędzie się finał ROG Tournament Stars Edition w Overwatch, komentowany na żywo przez Tivolta. Wezmą w nim udział zwycięzcy półfinałów, które zostaną rozegrane jeszcze dziś, pomiędzy Emilem a Bonkolem oraz Nexosem a Mashą (steram’y z dzisiejszych rozgrywek można śledzić na tej stronie). ASUS ROG Strix GL502 W ręce użytkowników oddane zostaną najnowsze notebooki gamingowe z kartami graficznymi Nvidia GeForce opartymi o architekturę Pascal – modele ROG G752VS i ROG Strix GL502. Produkty firmy ASUS są odpowiednio przygotowane do obsługi gier i programów VR. Na stoisku ich możliwości zostaną zaprezentowane za pomocą aplikacji „Horyzont Historii”, użyczonej specjalnie na tę okazję przez Pałac Kultury i Nauki. To prawdziwy wehikuł czasu, który przenosi użytkownika, po założeniu przez niego specjalnych gogli, słuchawek i kontrolerów, o blisko 1000 lat wstecz, do osady Bródno. Z poziomu wirtualnego Tarasu Widokowego na XXX piętrze Pałacu Kultury i Nauki zobaczy on jak rozwijała się i rozbudowywała się stolica Polski na przestrzeni dziejów. Podróż kończy się dopiero w 1944 roku, gdy pod stopami rozciąga się wierny obraz ruin zniszczonej, powojennej Warszawy. Jest to świetna okazja do zwiedzenia Stolicy, bez konieczności opuszczania Poznania. ASUS ROG PG248Q Sprzęt będzie można przetestować również grając w Shadow Warrior 2, jak również w niezwykle wymagające i od niedawna dostępne na PC: Gears of War 4 czy Forza Horizon 3 od firmy Microsoft. Osoby preferujące rozwiązania stacjonarne pograją na desktopach G20 i monitorach PG248Q z odświeżaniem podkręcanym do 180 Hz. Będzie można doświadczyć również ekstremalnej rozgrywki na 3 zakrzywionych monitorach PG348Q. Szybki Internet do grania i streamingu w strefie ASUSa zapewnią routery RT-AC5300. Impreza Poznań Game Arena odbędzie się w Międzynarodowych Targach Poznańskich, a stoisko firmy ASUS będzie znajdowało się w hali 8A. Targi będą czynne od piątku do niedzieli (w piątek przewidziano VIP Day), a przez wszystkie trzy dni strefę ASUS odwiedzą również Jcob i Lachu, którzy zagrają w FIFĘ 17 i spotkają się z fanami. Nie zabraknie licznych konkursów, czasu na swobodne rozgrywki na wystawionym sprzęcie i niespodzianek od firmy New Balance.
informatyka  83 Dyski twarde (HDD) i półprzewodnikowe (SSD) komunikują się z komputerem za pomocą interfejsów - na rynku dostępnych jest wiele rozwiązań, w których łatwo się pogubić.Plextor Polska przygotował krótki poradnik, w którym w prosty sposób wyjaśnił w czym tkwi różnica i w jaki sposób te rozwiązania wpływają na wydajność pracy nośnika. Jednymi z pierwszych interfejsów były złącza krawędziowe stosowane w komputerach (Atari, Commodore) i konsolach do gier (NES, Pegasus). Podłączano do nich kartridże, czyli nośniki danych z trwale zapisanym oprogramowaniem, które nie mogło być modyfikowane. Złącza krawędziowe stosowane przez producentów miały różne szerokości i długości. Ciężko było mówić o jakimkolwiek standardzie i kompatybilności. Wraz ze wzrostem popularności komputerów klasy PC, pojawiły się standaryzowane złącza krawędziowe, których jednak przez wiele lat nie wykorzystywano do podłączania nośników danych. Kartridż Kardridż - przykład nośnika ze złączem krawędziowym W międzyczasie podstawowym nośnikiem danych stały się dyski twarde, które do przechowywania informacji wykorzystywały nośnik magnetyczny. Do ich połączenia z komputerem wykorzystywano interfejs ATA (Advanced Technology Attachment), który oferował przepustowość do 133 MB/s. Plextor dysk SSD SATA Dysk SSD ze złączem SATA Jego następca to standard SATA. Jest to obecnie najpopularniejszy interfejs stosowany w komputerach stacjonarnych i laptopach. Do podłączenia dysku wykorzystuje się dwa przewody – do transmisji danych i zasilania. Interfejs doczekał się trzech generacji. Pierwsza, czyli SATA (I) zapewnia przepustowość na poziomie 150 MB/s. SATA II pozwala osiągnąć 300 MB/s, natomiast obecnie stosowana SATA III - 600 MB/s. Postępująca miniaturyzacja urządzeń sprawiła, że konieczne stało się stworzenie dodatkowych wariantów standardu SATA. Jednym z nich jest eSATA, czyli wersja wykorzystywana do połączenia dysków zewnętrznych z komputerem. Obecnie coraz częściej zastępowana jest złączami USB 3.0 ze względu na większe możliwości i popularność. Plextor dysk SSD mSATA Dysk SSD ze złączem mSATA Z myślą o komputerach przenośnych powstało złącze mSATA dedykowane do instalacji dysków SSD. Gwarantowało kompaktowe rozmiary, jednak w dalszym ciągu wykorzystywało interfejs SATA III. Stał się on niewystarczający, gdy na popularności zaczęły zyskiwać nośniki SSD, potrafiące osiągać lepszą przepustowość niż możliwości standardu. Plextor dysk SSD PCI-Express Dysk SSD ze złączem PCI-Express Obecnie coraz chętniej wykorzystuje się oparty o złącza krawędziowe standard PCI Express, który pozwala ominąć ograniczenia standardu SATA III a jednocześnie jest dostępny w starszych urządzeniach. Prędkość transmisji danych w przypadku tego złącza jest w stanie przekroczyć 1 GB/s. PCI Express jest również bardziej energooszczędne niż SATA. Tego typu interfejs instalowany jest wyłącznie w komputerach stacjonarnych. Złącza PCI Express posiadają różną długość. Umieszcza się w nich karty, które wykorzystują określoną liczbę linii. Urządzenie wykorzystujące dwie linie można umieścić w slocie posiadającym ich cztery, osiem, a nawet szesnaście. Najnowsza wersja interfejsu to PCI Express 3.0. Kolejne wersje interfejsu są kompatybilne wstecz. Zaletą jest transmisja dwukierunkowa, dzięki której wymiana danych odbywa się jednocześnie w dwie strony. Plextor dysk SSD M.2 Dysk SSD ze złączem M.2 Złącze M.2 zostało zaprojektowane jako następca standardu mSATA. Zajmuje mniej miejsca i pozwala na osiągnięcie prędkości transmisji danych grubo ponad 1 GB/s. Pierwotnie przewidziane było dla laptopów, ale popularność zdobywa również w przypadku komputerów stacjonarnych. Standard może wykorzystywać interfejs SATA lub PCI Express. W przypadku tego drugiego rozwiązania, dysk wykorzystuje pełne możliwości kontrolera PCI Express, używając kompaktowego złącza M.2. Przed zakupem dysku warto upewnić się jaki kontroler obsługuje posiadane na płycie głównej złącze M.2. Interfejsy dysków SSD - infografika Jakie rozwiązanie wybrać? Dla dysków HDD możliwości interfejsu SATA III wciąż są wystarczające, ale dla nośników SSD jest to standard ograniczający ich potencjał. Obecnie najbardziej przyszłościowym rozwiązaniem jest dysk korzystający z interfejsu PCI Express ze złączem M.2. W przypadku jego braku, dobrym rozwiązaniem jest skorzystanie z dysku M.2. wbudowanego w adapter standardowego złącza PCI Express. W przyszłości popularne mogą stać się rozwiązania wykorzystujące interfejs pamięci RAM. Prototyp takiego urządzenia zaprezentowała firma Sandisk w modelu ULLtraDIMM - dzięki takiemu rozwiązaniu omijane są kontrolery wejścia/wyjścia, a czas reakcji to 5 mikrosekund przy zapisie i 150 mikrosekund przy odczycie. Aktualnie popularne rozwiązania również doczekają się ulepszeń. Standard PCI Express 4.0 ma zaoferować dwukrotnie większą przepustowość w stosunku do poprzednika. Prace trwają również nad nową generacją złącza M.2, które pozwoli na prędkość transmisji danych na poziomie 7,9 GB/s. Jedno jest pewne – dyski SSD to przyszłościowe nośniki danych, które swoje najlepsze lata mają jeszcze przed sobą.
informatyka  82 Za nami premiera kart graficznych Nvidia GeForce GTX 1050 i GTX 1050 Ti, a więc dwóch słabszych przedstawicieli rodziny Nvidia Pascal. Swoje propozycje zaprezentowali też partnerscy producenci – wybór jest naprawdę spory, więc przygotowaliśmy zestawienie dostępnych modeli. Producent deklaruje, że karty graficzne GeForce GTX 1050 oraz GTX 1050 Ti to propozycja dla mniej wymagających graczy, którzy dopiero odkrywających świat gier komputerowych, oraz wszystkich osób, które zwlekały dotąd z wymianą swojej starej karty graficznej. Przykładowo po wymianie leciwego GeForce GTX 650 na nowego GTX 1050 można liczyć na 3-krotny wzrost wydajności. Nvidia GeForce GTX 1050 i GTX 1050 Ti wydajność Jak wygląda specyfikacja techniczna nowych akceleratorów? W obydwóch przypadkach zastosowano procesor graficzny Pascal GP107 (wyprodukowany przez Samsunga w 14 nm) – w zwykłej 1050-tce dysponuje on 640 rdzeniami CUDA, natomiast w modelu GTX 1050 Ti oferuje on już 768 rdzeni CUDA. Obydwie karty różnią się też pojemnością pamięci wideo, bo w pierwszej udostępniono 2 GB GDDR5 128-bit, a w drugiej 4 GB GDDR5 128-bit. Wszystkie dostępne konstrukcje to modele niereferencyjne – większość z nich pracuje z fabrycznie podniesionymi taktowaniami (głównie rdzenia, choć przykładowo firma MSI zdecydowała się też wydać modele z przyspieszoną pamięcią wideo). Na szczególną uwagę zasługują tutaj modele EVGA GTX 1050/1050 Ti FTW, Gigabyte GTX 1050/1050 Ti G1 Gaming, MSI GTX 1050/1050 Ti Gaming X i Zotac GTX 1050 Ti OC, które zaliczają się do najmocniej podkręconych konstrukcji. Poszczególne karty różnią się też zastosowanym chłodzeniem. Użytkownicy mogą zdecydować się na kompaktowe konstrukcje, które świetnie sprawdzą się w miniaturowych komputerkach, niemniej jednak jest też całkiem sporo wersji z bardziej rozbudowanymi coolerami - głównie są to te lepsze modele. EVGA i Zotac GeForce GTX 1050 Ti Nowe karty występuja w różnych wersjach - każdy zatem znajdzie coś dla siebie Jeżeli chodzi o złącza wideo, prawie wszyscy producenci udostępnili podstawowy zestaw (tj. DVI-D, HDMI 2.0b i DisplayPort 1.4). Inaczej wygląda kwestia dodatkowego zasilania – w podstawowych modelach nie ma go w ogóle i energia jest dostarczana bezpośrednio ze złącza PCI-Express, natomiast w lepszych modelach z myślą o entuzjastach dodano 6-pinowe złącze. Przy okazji warto wspomnieć, że karty GeForce GTX 1050 i GTX 1050 Ti nie oferują wsparcia dla technologii SLI (podobnie jak modele GeForce GTX 1060 3 i 6 GB). Jak na razie mieliśmy do czynienia tylko z zapowiedzią nowych modeli, natomiast na ich sklepową premierę będziemy musieli jeszcze trochę poczekać – modele GeForce GTX 1050 Ti trafią do sprzedaży 25 października i będzie kosztować około 730 złotych, natomiast modele GeForce GTX 1050 będą dostępne nie później niż 8 listopada w cenach od 590 złotych. Przyjrzyjmy się zatem modelom przygotowanym przez poszczególnych producentów...
informatyka  81 Tegoroczna edycja targów IFA 2016 w Berlinie przyniosła sporo interesujących nowości na rynku urządzeń mobilnych. Nie ma jednak żadnych wątpliwości, że jednym z najjaśniejszych i najbardziej komentowanych premier było nowe urządzenie konwertowalne firmy Lenovo, a konkretnie model Yoga Book, który właśnie trafił on na półki sklepowe. Przypomnijmy, seria Yoga obecna jest na rynku już od dawna i poniekąd stała się synonimem laptopów konwertowalnych z dotykowym ekranem obracanym o 360 stopni. Yoga Book jest jednak czymś więcej niż kolejnym mobilnym laptopem o niewielkich rozmiarach. Lenovo Yoga Book Lenovo Yoga Book różne tryby Zamiast standardowej klawiatury mamy tutaj bowiem płaską powierzchnię, którą można obsługiwać rysikiem lub zamienić w wirtualną klawiaturę. Element ten przygotowany został przez firmę Wacom, więc można pokusić się o stwierdzenie, że Yoga Book może posłużyć także jako tablet graficzny. Yoga Book to wyjątkowo mobilny komputer Uwagę zwraca też stylistyka Yoga Book. To niewielkie, wyjątkowo lekkie (680 gramów) i smukłe (4-8 mm w zależności do tego, czy jest złożone, czy otwarte) urządzenie, które może stać się szalenie atrakcyjną propozycją dla osób szukających mobilnego komputera o szerokich funkcjonalnościach. Lenovo Yoga Book tryb pisania Dostępne będą dwie wersje - z systemem operacyjnym Android i Windows 10. Już wkrótce mamy zamiar dokładnie go przetestować, więc bądźcie czujni i wypatrujcie jego recenzji.
informatyka  80 W ofercie SilentiumPC pojawiła się obudowa Brutus M10 Pure Black. Nowy model to propozycja dla tych klientów, którzy składają tani komputer ze standardową płytą formatu ATX. Brutus M10 Pure Black został utrzymany w stonowanej stylistyce. Na górnym panelu wyprowadzono wyjście słuchawkowe, wejście na mikrofon, dwa porty USB 3.0 oraz czytnik kart pamięci SD/microSD. W środku zmieści się płyta główna formatu ATX i długa karta graficzna (do 320 mm). Oprócz tego przewidziano miejsce dla napędu optycznego, a także trzech nośników 2,5 cala i dwóch dysków 3,5 cala. Na chłodzenie procesora przewidziano 159 mm, więc bez problemu powinny się tutaj zmieścić nawet większe coolery (np. Fera 3 HE1224 lub Fortis 3 HE1425). Standardowe wyposażenie obejmuje jeden wentylator o średnicy 80 mm, ale w razie potrzeby można też dołączyć drugi o średnicy 120 mm. Brutus M10 został również przystosowany do pracy w biurach dużych firm, które  szczególnie dbają o bezpieczeństwo swojego sprzętu komputerowego oraz danych na nich zawartych. Z tego powodu obudowę można zabezpieczyć linką kompatybilną ze standardem Kensington Lock.
informatyka  79 Najpopularniejszy program graficzny na świecie doczekał się aktualizacji. Photoshop w wersji 2017 nie wprowadza wprawdzie żadnych rewolucyjnych zmian, ale wydaje się, że – nawet te niewielkie – kroki czynione są w jak najlepszym kierunku. Jakie więc konkretnie drobiazgi (bo tak o nich trzeba powiedzieć) trafiają do abonentów Creative Cloud? Photoshop 2017 to łatwiejszy start i zaawansowane wyszukiwanie Zmiany w nowym Photoshopie zaczynają się już na etapie rozpoczynania projektu. Tworząc nowy dokument użytkownik nie musi już decydować się na standardowy, pusty obszar roboczy, lecz może też skorzystać z jednego z szablonów (z usługi Adobe Stock). To rozwiązanie docenią pewnie przede wszystkim początkujący projektanci, ale profesjonaliści również mogą w ten sposób przyspieszyć swoją pracę. Przy zasobach stockowych warto zatrzymać się na dłużej. Photshop 2017 wprowadza bowiem zaawansowaną wyszukiwarkę, która ułatwia odnajdywanie interesujących użytkownika materiałów. Za pomocą tego samego okna dialogowego można też przeszukiwać elementy interfejsu użytkownika, dokumenty czy pliki pomocy. Wszystko, co trzeba zrobić, to wcisnąć CTRL+F. Nowe fonty, emoji i pędzle Photoshop 2017 wprowadza obsługę fontów SVG. Jednym z ich podzbiorów jest EmojiOne, czyli emotikony. Krótko mówiąc: użytkownik otrzymuje szybki i prosty dostęp do uśmiechniętych buziek i nie tylko.  Pojawiło się także siedem nowych pędzli. Zostały one przygotowane przez Kyle’a Webstera i są zdecydowanie warte uwagi. Powinny zainteresować przede wszystkim tych, którzy preferują rysowanie i malowanie odręczne. Co ulepszono w Photoshop 2017? Zaktualizowany Photoshop to także szereg ulepszeń funkcji i narzędzi wprowadzonych w poprzednich odsłonach. Do najważniejszych usprawnień zaliczają się: udostępnienie Lassa wielokątnego w przestrzeni roboczej, wprowadzenie szczegółowego podglądu po wskazaniu kursorem myszy w przestrzeni roboczej zaznaczania i maskowania oraz zmodyfikowanie Formowania z uwzględnianiem twarzy – niezależne lub symetryczne ustawienia oczu. Ulepszone zostało również zarządzanie elementami biblioteki Creative Cloud oraz panel Właściwości. Do tego dochodzą także pomniejsze usprawnienia i optymalizacja działania. Drobnego odświeżenia doczekał się też interfejs użytkownika.
informatyka  78 Dawno nie pisaliśmy o nowych obudowach firmy Fractal Design, ale ostatnio w jej ofercie pojawiły się dwie ciekawe propozycje – mowa o modelach Define C i Define Mini C, będącymi pierwszymi konstrukcjami tego producenta z dwukomorowym wnętrzem. Nowe rozwiązanie nie tylko wpływa na walory estetyczne zestawu, ale też poprawia chłodzenie komponentów. Obydwa modele zostały utrzymane w eleganckiej, stonowanej stylistyce, która jest charakterystyczna dla obudów z linii Define. Ponadto klienci mają możliwość wyboru modelu standardowego oraz wersji z przeszklonym bokiem – dobrej dla osób chcących wyeksponować podzespoły swojego komputera. Na górnym panelu wyprowadzono taki sam komplet złączy: wejście i wyjście audio oraz dwa porty USB 3.0. Fractal Design Define Nano C i Define C - porównanie obudów Obudowy różnią się wielkością i pojemnością, ale w obydwóch przypadkach mamy do czynienia z dwukomorową konstrukcją. W głównej komorze zmieści się płyta główna i karty rozszerzeń, natomiast z tyłu przewidziano miejsce dla dysków 2,5 i 3,5 cala oraz zasilacza. Nie zapomniano też o wolnej przestrzeni do aranżacji okablowania. Standardowe wyposażenie obejmuje dwa wentylatory Fractal Design Dynamic X2 GP12, ale w razie potrzeby można dołożyć cztery (Define Mini C) lub pięć (Define C) kolejnych. Wewnątrz zmieści się też wysokie chłodzenie na procesor, a zwolennicy wodowania podzespołów mogą pokusić się o zainstalowanie dużej chłodnicy z przodu i/lub u góry obudowy. Newralgiczne miejsca osłonięto filtrami przeciwkurzowymi.
informatyka  77 Dziś w sieci istnieją dziesiątki serwisów, które chcą, byśmy utworzyli u nich konta. Spece od cyberbezpieczeństwa grzmią zaś, by za każdym razem wymyślać inne hasła. Rodzi się więc pytanie: „jak je wszystkie spamiętać?”, na które odpowiedzią są menedżery haseł. Jednym z najpopularniejszych jest LastPass, ale przez lata najciekawsze jego funkcje były zarezerwowane dla osób opłacających (wprawdzie niewielki, ale jednak) abonament. Dla niepłacących nastały jednak wreszcie dobre czasy. Niejaki Joe Siegrist, założyciel usługi zapowiedział, że idą zmiany. Od teraz darmowy LastPass dostępny jest na wszystkich urządzeniach i platformach. Wprowadzona została również pełna synchronizacja danych logowania pomiędzy nimi.  Jak to wyglądało w przeszłości? W 2008 roku, kiedy to LastPass został uruchomiony, posiadacze bezpłatnych kont mogli korzystać z usługi wyłącznie na pecetach. Zmieniło się to w sierpniu 2015 roku – wówczas dodano możliwość korzystania z aplikacji na telefonie. Był jednak haczyk: ograniczenie do jednego typu urządzenia dla użytkownika. Czy płatny LastPass stracił więc rację bytu? Zdecydowanie nie. Użytkownicy, którzy zdecydują się na opłacanie abonamentu w wysokości 1 dolara miesięcznie otrzymają między innymi: możliwość współdzielenia konta pomiędzy 5 użytkownikami, brak reklam, identyfikację za pomocą odcisku palca, 1 GB szyfrowanego miejsca na pliki oraz inne dodatki.
informatyka  76 Niedawno na rynku zadebiutowała desktopowa karta graficzna GeForce GTX 1050 Ti, która reprezentuje średnio-niski segment wydajnościowy. Wiadomo jednak, że producent szykuje też jej odpowiednik dla laptopów. Jakiej wydajności powinniśmy się po niej spodziewać? Specyfikacja karty nie powinna być dla nikogo zaskoczeniem, bo… jest ona taka sama jak wersji dla komputerów stacjonarnych (a przynajmniej tak twierdzą redaktorzy z serwisu LaptopMedia). Akcelerator wykorzystuje procesor graficzny Pascal GP107 w wersji z 768 rdzeniami CUDA oraz 4 GB pamięci GDDR5 128-bit. GPU pracuje jednak z wyższym taktowaniem – w trybie standardowym jest to 1493 MHz, a w trybie Boost może ono wzrosnąć nawet do 1620 MHz. Z kolei pamięć wideo ma standardową częstotliwość 7000 MHz (efektywnie). Jaką wydajnością może się pochwalić mobilny GeForce GTX 1050 Ti? W benchmarku 3DMark Cloud Gate (Graphics Score) uzyskuje on 49976 punktów, w 3DMark Fire Strike (Graphics Score) 7757 punktów, a w Unigine Heaven 4 już 1841 punktów. Wyniki te są bardzo zbliżone do desktopowego odpowiednika. W porównaniu do wersji mobilnych też jest całkiem nieźle – osiągi są o 7 - 10% lepsze względem GeForce GTX 970M, a więc jednej z najlepszych mobilnych konstrukcji z poprzedniej generacji Maxwell. Kiedy pojawią się laptopy z kartą GeForce GTX 1050 Ti? Co prawda Nvidia jeszcze nie wypowiada się na ten temat, ale nieoficjalne informacje mówią dopiero o początku 2017 roku. W tym samym czasie miałyby się pojawić też modele ze słabszą kartą GeForce GTX 1050.
informatyka  75 Na polskim rynku zadebiutowały najnowsze słuchawki dla graczy firmy Ozone – model Rage Z90. Producent przygotował z tej okazji ciekawą niespodziankę. ...Ale zacznijmy od początku. Pod matową, antypoślizgową obudową słuchawek Ozone Rage Z90 mieści się naprawdę niezły zestaw. Do każdego ucha docierają dźwięki z trzech oddzielnych głośników oraz subwoofera, zapewniającego mocne niskie tony. Efektem ma być wiernie odwzorowany i – co najważniejsze dla graczy – prawdziwie przestrzenny dźwięk. Słuchawki Ozone Rage Z90 to także elastyczny i odczepiany mikrofon. Producent zapewnia, że zapewnia on czystą i przyjemną komunikację z drużyną. Nie zabrakło również dwóch dodatków: diody wieńczącej mikrofon oraz opcji FX w oprogramowaniu, która umożliwia modyfikowanie naszego głosu. W przypadku sprzętu dla graczy niezwykle istotna jest też ergonomia. Słuchawki Ozone Z90 mają ją zapewniać poprzez regulowany pałąk, przestronne muszle oraz wygodne gąbki. Według producenta gracz może cieszyć się przyjemną rozgrywką niezależnie od tego jak duża jest jego głowa i czy nosi okulary. Wspomniane wcześniej oprogramowanie umożliwia również wybranie ustawień pod konkretny gatunek gry: strzelaniny, erpega czy MOBA. Sama regulacja głośności (także w każdym przetworniku z osobna) odbywa się zaś z poziomu pilota.
informatyka  74 Szukacie porządnego monitora 4K do profesjonalnych zastosowań? W takim razie powinien was zainteresować najnowszy model z oferty firmy Philips, który właśnie pojawił się na naszym rynku. Philips 328P6VJEB został wyposażony w 31,5-calową matrycę VA z podświetleniem W-LED, która wyróżnia się szeroką przestrzenią barw - pokrywa ona 95% palety NTSC, podczas gdy średnia dla tej klasy urządzeń to około 72%. Nowy model marki Philips sprawdzi się więc wszędzie tam, gdzie niezbędne jest idealne odzwierciedlenie kolorów i bardzo wysoka szczegółowość obrazu. Można na nim zarówno tworzyć, jak i odtwarzać treści multimedialne. Duży obszar roboczy i rozdzielczość 3840 x 2160 pikseli sprawiają, że praca z kilkoma otwartymi dokumentami jest komfortowa i bardzo intuicyjna. Ponadto producent zastosował tu dwie innowacje, które docenią zarówno profesjonaliści, jak i poszukujący wysokiej klasy monitora użytkownicy domowi – technologie: UltraColor oraz UltraClear 4K. Pierwsza z nich odpowiada za reprodukcję barw na poziomie maksymalnie zbliżonym do tego, jak postrzega je ludzkie oko. Wyświetlany obraz zawsze ma doskonałą jasność, wyraźny kontrast i żywą głębię kolorów. Zieleń, czerwień i odcienie niebieskiego są bardziej naturalne. UltraColor działa na poziomie sprzętowym, pozwalając na sterowanie ciekłymi kryształami panelu VA. Rozwiązanie stosowane przez markę Philips jest więc doskonalsze niż analogiczne technologie poprawiające kolory z poziomu systemu operacyjnego. Matryca UltraClear 4K poprawia ostrość generowanego obrazu, co docenią szczególnie osoby poszukujące monitora idealnego do projektowania grafiki 3D czy pracy w aplikacjach CAD. Philips 328P6VJEB monitor Philips 328P6VJEB to nie tylko monitor przeznaczony do użytku biurowego. Jego możliwości docenią hobbyści fotografii oraz osoby pasjonujące się amatorskim montażem wideo. Rozdzielczość 4K sprawia, że można na nim bez utraty jakości edytować materiał zarejestrowany przez drony, najnowsze smartfony i sportowe kamery. Dzięki funkcji MultiView monitor może obsługiwać dwa źródła sygnału jednocześnie, a 4-portowy hub USB 3.0 znacznie usprawnia pracę, gdy monitor jest podłączony do laptopa. Jeden z portów obsługuje tryb szybkiego ładowania – nadaje się więc do błyskawicznego uzupełniania baterii w kompatybilnych urządzeniach mobilnych. 328P6VJEB wspiera również interfejs MHL, pozwalający za pomocą dedykowanego przewodu podłączyć do monitora smartfona czy tablet. Philips 328P6VJEB monitor Nowy monitor Philips, podobnie jak pozostałe modele z linii P, wyposażony został w ergonomiczną, metalową podstawę SmartErgoBase z systemem porządkowania kabli. Użytkownik może w bardzo wysokim stopniu personalizować ustawienia ekranu, regulując wysokość, kąt obrotu i pochylenie. Do pracy z dokumentami oraz stronami WWW przyda się wygodny tryb PIVOT, pozwalający obrócić ekran o 90 stopni. Monitor posiada wysokiej jakości głośniki stereofoniczne o mocy 2 x 3 W, ale daje również możliwość dyskretnego podłączenia słuchawek do dedykowanego wyjścia audio. Philips 328P6VJEB monitor Monitor Philips 328P6VJEB ma wymiary 742 x 657 x 270 mm, wraz z podstawą waży 9,23 kg. Można go zamontować w systemie VESA (100x 100 mm) zarówno na uchwycie ściennym, jak i na kompatybilnym stelażu do montażu monitorów.
informatyka  73 Firma Futuremark udostępniła zapowiadany benchmark VRMark, który pozwala przetestować komputer pod kątem zgodności z goglami wirtualnej rzeczywistości (VR). VRMark to już kolejny projekt, który wychodzi spod rąk fińskich programistów – podobnie jak poprzednie benchmarki 3DMark i PCMark ma on za zadanie przetestować wydajność komputera, ale tym razem producent skupił się na sprawdzeniu wydajności pod kątem obsługi gogli wirtualnej rzeczywistości. Warto bowiem wspomnieć, że do ich komfortowego użytkowania wymagane jest zapewnienie płynności co najmniej 90 fps dla dwóch różnych obrazów (każde oko widzi obraz z trochę innego ujęcia). VRMark Producent przygotował dwa tryby - Orange Room to podstawowy test, który symuluje użytkowanie gogli w mniej wymagających zastosowaniach, natomiast Blue Room jest przeznaczony dla najwydajniejszych komputerów i sprawdzi się podczas testowania sprzętu pod kątem gier VR działających w najwyższych ustawieniach graficznych. VRMark można uruchomić na komputerach z systemem operacyjnym Windows 7 SP1 64-bit, Windows 8.1 64-bit lub Windows 10 64-bit. Warto również podkreślić, że do działania benchmarka nie są wymagane gogle VR. Darmowa licencja Basic Edition pozwala na uruchomienie testu Orange Room oraz podejrzenie go w trybie Experience mode. Entuzjaści mogą jednak zakupić płatną licencję Advanced Edition, która daje dostęp do testu Blue Room oraz kilku dodatkowych funkcji – standardowa cena to 19,99 dolarów, ale przez pierwszy tydzień można ją kupić z 25% rabatem (za 14,99 dolarów). Do zastosowań komercyjnych przygotowano licencję Professional Edition. VRMark 1.0.1227 (1007,3 MB) Na koniec jeszcze kilka screenów i wyników dla konfiguracji z procesorem Intel Core i7-6700K, 16 GB pamięci RAM i kartą graficzną AMD Radeon Fury.
informatyka  72 Kto powiedział, że miniaturowe komputerki muszą wykorzystywać tylko karty graficzne Nvidia GeForce? Firma Zotac zaprezentowała model ZBOX Magnus ERX480, a więc pierwszy na świecie mini-PC z kartą Radeon RX 480 – model ten bazuje na najnowszej architekturze Polaris i pozwala na komfortowe granie w najnowsze gry oraz korzystanie z gogli VR. ZBOX Magnus ERX480 został zamknięty w niewielkiej obudowie, na której wyprowadzono bogaty zestaw złączy – z przodu udostępniono wejście i wyjście audio, jeden port USB 3.0, jeden port USB 3.1 typu C, a także czytnik kart pamięci SD/SDHC/SDXC, natomiast z tyłu po dwa porty USB 2.0 i USB 3.0, po dwa wyjścia HDMI 2.0 i DisplayPort 1.3, a także dwa złącza RJ45 kart sieciowych GbE LAN. Za bezprzewodową łączność odpowiada karta Wi-Fi 802.11ac. Zotac ZBOX Magnus ERX480  W środku znalazł się procesor Intel Core i5-6400T oraz karta graficzna AMD Radeon RX 480 z 4 GB pamięci GDDR5 256-bit. Do chłodzenia komponentów wykorzystano cichy i wydajny system z dwoma niezależnymi wentylatorami. Oprócz tego przewidziano dwa banki pamięci DDR4-2133 SO-DIMM, a także miejsce na standardowy, 2,5-calowy dysk SATA i nowoczesny SSD M.2 SATA – w standardowej wersji elementy te trzeba dokupić we własnym zakresie, ale w sprzedaży dostępna będzie też wersja Plus wyposażona w 8 GB pamięci oraz dysk HDD 1 TB i SSD 120 GB. Zainteresowani mogą też wybrać wersję z preinstalowanym systemem Windows 10 Home.
informatyka  71 Firma Plextor wzbogaciła swoją ofertę o przenośne nośniki SSD. Nowe modele charakteryzują się estetycznym wykonaniem, niewielkimi rozmiarami i wysoką wydajnością. Plextor EX1 to rozwiązanie dedykowane osobom, które cenią sobie mobilność pamięci flash, ale ich pojemność i oferowane prędkości są dla nich niewystarczające. Urządzenie umożliwia odczyt danych z prędkością do 550 MB/s, a ich zapis wynosi do 500 MB/s. Do komunikacji wykorzystano złącze USB 3.1 (gen 2) typu C, ale w zestawie dołączono przejściówkę na tradycyjne złącze typu A. Ponadto wspiera ono technologię OTG - dzięki temu może być używany jako dodatkowa pamięć w smartfonach i tabletach. Plextor EX1 przenośny dysk SSD Plextor EX1 waży zaledwie 30 gramów, a jego wymiary to 101,2 x 31,6 x 8,7 mm, dzięki czemu można go przenosić tak samo wygodnie, jak tradycyjne pendrive’y. Obudowa dysku posiada opływowe kształty i dostępna jest w dwóch wariantach kolorystycznych: złotym i srebrnym. O pracy urządzenia informuje niebieskie podświetlenie LED znajdujące się na jednym z boków. Plextor EX1 przenośny dysk SSD Urządzenie jest dostępne w trzech wersjach pojemnościowych: 128 GB, 256 GB lub 512 GB. Sugerowane ceny detaliczne poszczególnych wariantów wynoszą odpowiednio: 344 złotych, 516 złotych i 920 złotych. Producent udziela 5-letniej gwarancji.
informatyka  70 Od premiery mobilnych układów AMD APU Bristol Ridge minęło już trochę czasu, niemniej jednak na rynku nadal nie ma zbyt wielu laptopów z takimi procesorami. Ostatnio do kolekcji dołączył nowy laptop z oferty firmy ASUS. Mowa o modelu ASUS X555QG, który zalicza się do 15,6-calowych konstrukcji – do wyboru oddano wersję z ekranem HD (1366 x 768 pikseli) oraz Full HD (1920 x 1080 pikseli). Na uwagę zasługuje też pełnowymiarowa klawiatura i gładzik wykorzystujący technologię Smart Gesture (odpowiada ona za dodatkowe gesty, ułatwiające korzystanie z aplikacji). „Pod maską” znalazł się procesor AMD FX-9800P, A12-9700P lub A10-9600P, którego grafika może działać  z zewnętrzną kartą w trybie Dual Graphics (Radeon R6 lub R8 M435DX). Oprócz tego udostępniono 4 - 16 GB pamięci DDR3L RAM, dysk SSD 256/512 GB lub HDD 1/2 TB i nagrywarkę DVD. Za bezprzewodową łączność odpowiada karta Wi-Fi 802.11ac z Bluetooth 4.0. Laptop nie jest specjalnie kompaktowy, bo jego grubość i waga to odpowiednio 25,8 mm i 2,2 kg. Jeżeli chodzi o zasilanie, X555QG dysponuje 2-komorową baterią Li-Pol o mocy 37 Wh. ASUS X555QG laptop Najważniejsze informacje o laptopie ASUS X555QG: ekran: 15,6" 1366 x 768 px lub 1920 x 1080 px procesor: AMD FX-9800P, A12-9700P lub A10-9600P pamięć RAM: 4-16 GB DDR3L dysk: SSD 256/512 GB lub HDD 1/2 TB sieć: GbE LAN, Wi-Fi 802.11ac, Bluetooth 4.0 złącza: audio, USB 2.0, 2x USB 3.0, VGA, HDMI, RJ45 system operacyjny: Windows 10 Home lub Pro bateria: 2-komorowa Li-Pol 37 Whr wymiary: 382 x 256 x 25,8 mm waga: 2,2 kg ASUS jest dostępny w brytyjskich sklepach – wersja z ekranem HD, procesorem A10-9700, 8 GB pamięci RAM, dyskiem HDD 1 TB i systemem Windows 10 kosztuje 500 funtów.
informatyka  69 Nowa generacja notebooków Apple MacBook Pro nie zaskoczyła dotykowym panelem z wyświetlanymi funkcyjnymi klawiszami, bo tego się już spodziewano. Być może nie zaskoczyła też brakiem czytnika kart SD, co jest konsekwencją polityki Apple, która zdąża ku minimalizacji liczby złącz w obudowach urządzeń i wsparciu transferu bezprzewodowego. Zwraca jednak uwagę na istotną kwestię, wygodę transferu danych z aparatów i kamer do notebooka. Notebook czytnik SD Slot na karty SD w obudowie notebooka Seria MacBook Pro jest chętnie wykorzystywana przez fotografujących i filmujących jako przenośne studio edycyjne, a zresztą tak samo jest w przypadku każdego notebooka, który dysponuje wystarczającą wydajnością. Poza tym, podręczny komputer może być wykorzystany do podglądu materiałów, ich szybkiej oceny przed wprowadzeniem ewentualnych poprawek na bieżąco. Takiego potencjału nie ma nawet najlepszy wyświetlacz w aparacie cyfrowym czy kamerze (chyba że zdecydujemy się na zastosowanie zewnętrznego panelu LCD). Bez czytnika kart SD - Apple wyjaśnia dlaczego W poprzednich modelach MacBook Pro mieliśmy do dyspozycji czytnik kart pamięci SD, które są jednym z najpopularniejszych nośników danych. Profesjonaliści sięgają oczywiście też po innego typu karty, ale to SD najlepiej pasuje do coraz mniejszej grubości obudów notebooków. Usunięcie czytnika kart SD jest motywowane przez Apple niewygodą jaką wprowadzał on podczas użytkowania komputera. Karta pamięci wystawała do połowy z obudowy i stąd całe zamieszanie. Takie tłumaczenie może wydać się niewystarczające w przypadku użytkowników notebooków, w których czytnik kart SD pozwala na prawie całkowite wsunięcie karty. Notebook czytnik microSD A może wystarczyło zamiast SD dać slot na karty microSD? Phil Shiller z Apple, który tak uzasadnia usunięcie czytnika w wywiadzie udzielonym The Independent, zwraca też uwagę na bardziej uniwersalne zewnętrzne czytniki (istotnie, obsługują one dużo więcej typów kart, mogą też być wydajniejsze) oraz coraz powszechniejsze moduły Wi-Fi w aparatach cyfrowych (tutaj można mieć pewne obiekcje co do wydajności większości z takich rozwiązań - przynajmniej z perspektywy zaawansowanego użytkownika). A może Apple ma rację Sam często korzystam z czytnika wbudowanego w notebook, gdy muszę szybko zgrać zdjęcia i wybrać te najlepsze. Wbudowany czytnik wydaje się najlepszym rozwiązaniem, które zdejmuje ze mnie konieczność noszenia dodatkowego zewnętrznego czytnika. Z drugiej jednak strony, gdy chcę szybko zgrać zdjęcia z bardzo pojemnej karty, a na dodatek muszę pracować z innymi niż SD nośnikami, muszę i tak sięgnąć po uniwersalny czytnik.  Choć jest to dodatkowe akcesorium, które muszę ze sobą nosić, to przecież niewielkie i rozmiarami i wagą (mnie bardziej przeszkadza dodatkowy kabelek ze złączem USB 3.0, który muszę ze sobą zabrać by w pełni wykorzystać szybkość czytnika i karty SD). Lexar czytnik kart pamięci 25 w 1 Uniwersalny czytnik kart pamięci Apple, ale też inni producenci notebooków, stosowali (stosują) czytniki wyłącznie kart SD (jeśli są wyjątki to bardzo rzadkie i raczej bardzo specjalistyczne). A skoro czytnik kart SD nie jest mimo wszystko tak uniwersalny jak zewnętrzny czytnik, to może faktycznie nie ma sensu umieszczać go w obudowie notebooka. Tylko, czy każdy ma (chce lub potrzebuje) dodatkowy uniwersalny czytnik? Fotografowie krytykują, a Ty? Wiele osób z branży fotograficznej nie przyjęło z zachwytem decyzji o usunięciu czytnika kart SD z nowego MacBooka Pro. Jeśli naszym wyborem jest wydajna maszyna, ale nie musi to być najnowszy produkt Apple, to nie musimy się martwić. Spora część notebooków, nawet kompaktowych rozmiarami, ma w obudowie czytniki kart SD, a wybór modeli jest całkiem spory. Czy jednak naprawdę ważne jest to, by były one wbudowane? Wszak nie każdy jest profesjonalnym fotografem, który od razu po wykonaniu zdjęć zabiera się za ich obróbkę na komputerze. W niektórych przypadkach wystarczy nawet wspomniane połączenie Wi-Fi.
informatyka  68 Rzadko wracamy wspomnieniami do premier podzespołów komputerowych, ale dzisiaj jest do tego bardzo dobra okazja. Ponad dwa lata temu na rynku zadebiutowała karta graficzna AMD Radeon R9 285, a więc pierwsza konstrukcja oparta o procesor graficzny Tonga. Jak się później okazało, producent zastosował tutaj jego obciętą wersję Tonga Pro, a pełna Tonga XT pojawiła się nieco później w mobilnej karcie Radeon M295X oraz po roku w desktopowym modelu Radeonie R9 380X (jako Antigua XT). Tak przynajmniej sądziliśmy do tej pory, ale niedawno nowe światło na sprawę rzucił jeden z użytkowników forum Overclock.net.Dosiedzieliśmy się, że producent miał jeszcze w planach kartę Radeon R9 285X – model ten został wyposażony już naprawdę w pełny procesor graficzny Tonga XT, który dysponował 2048 procesorami strumieniowymi i 3 GB pamięci GDDR5 384-bit. Okazuje się bowiem, że pełna Tonga dysponuje nie 256- a 384-bitowym interfejsem pamięci (podobnie jak rdzeń Tahiti z Radeona R9 280/280X). Tym samym potwierdzono słowa Raja Koduriego, który jakiś czas temu ujawnił pełną specyfikację owego GPU. AMD nawet zaprojektowało próbkę inżynieryjną Radeona R9 285X – została ona wyposażona w cztery wyjścia wideo (2x DVI, HDMI i DisplayPort), a także 6- i 8-pinowe gniazdo zasilające. Do chłodzenia karty wykorzystano 2-slotowy cooler z dwoma wentylatorami. Użytkownik forum Overclock.net wszedł w posiadanie takiej próbki i oczywiście nie omieszkał się pochwalić jej wynikami wydajności (w połączeniu z procesorem Intel Core i7-3770K i 16 GB pamięci DDR3-2400). W benchmarku 3DMark Time Spy konfiguracja ta uzyskuje 3277 punktów ogólnych i 3104 punktów GPU Score. Dla porównania Radeon R9 285 uzyskuje w tym teście około 2650 punktów GPU Score, a Radeon R9 380X już około 3000 punktów. Jesteśmy ciekaw dlaczego producent ostatecznie zdecydował się porzucić Radeona R9 285X. Być może konstrukcja ta nie spełniała oczekiwań inżynierów lub była nieopłacalna w stosunku do innych modeli AMD i Nvidii. Mimo wszystko są to tylko nasze domysły, a prawdę pewnie znają tylko inżynierowie. Przy okazji na myśl nasuwa się jeszcze jedno pytanie - ile kart AMD i Nvidii zostało przygotowanych, ale ostatecznie nie pojawiło się na rynku. Odpowiedzi na nie też zapewne już nigdy nie poznamy.
informatyka  67 Procesory Intel Pentium dla komputerów stacjonarnych już od dawien dawna dysponują dwoma rdzeniami/dwoma wątkami, ale wkrótce może się to zmienić i nowe wersje zaoferują podwojoną liczbę wątków. Czyżby producent szykował dla nas niespodziankę? Niedawno w serwisie CPU-Z Validator pojawił się wpis ze specyfikacją układu Pentium G4620 z generacji Kaby Lake. Właściwie nie byłoby w nim nic nadzwyczajnego, gdyby nie to, że model ten dysponuje dwoma rdzeniami/czterema wątkami – w tym przypadku akurat o taktowaniu 3,8 GHz. Wychodzi więc na to, że producent wprowadził tutaj technologię Hyper Threading. Intel Pentium G4620 - specyfikacja procesora Z ujawnionych informacji możemy się jeszcze dowiedzieć, że oprócz tego został on wyposażony w 2x 256 KB pamięci podręcznej L2 i 3 MB pamięci podręcznej L3, natomiast współczynnik TDP całego układu oszacowano na 51 W. Intel Pentium G4620 - specyfikacja procesora Wcześniejsze przecieki potwierdzają zmiany w specyfikacji procesora. Na jednym z chińskich portali pojawił się screen z aplikacji CPU-Z – wprawdzie akurat nie obejmuje ono informacji o licznie dostępnych wątków, ale tuż obok widać okno menadżera urządzeń z czterema wpisami (symbolizującymi liczbę dostępnych wątków). Co prawda jeszcze za wcześnie, aby na 100% potwierdzić podwojenie liczby dostępnych wątków, niemniej jednak na pewno byłaby to spora rewolucja. Tylko znowu czym modele Pentium różniłyby się od Core i3, które też mają dwa rdzenie/cztery wątki? Czy nie byłby to dla producenta „strzał w stopę”? A może tutaj też szykują się zmiany? Pojawiają się kolejne pytania, na które jeszcze nie znamy odpowiedzi. Pozostało jedynie przypomnieć, że premiera desktopowych procesorów Kaby Lake została zaplanowana na początek przyszłego roku i wtedy też powinniśmy się dowiedzieć tak naprawdę iloma rdzeniami/wątkami dysponują nowe Pentiumy.
informatyka  66 Nie tak dawno w ofercie firmy ADATA pojawiły się 2,5-calowe nośniki Ultimate SU800. Producent właśnie zaprezentował ich odświeżone wersje pod złącze M.2, które sprawdzą się w nowoczesnych laptopach i komputerach. Modele ADATA Ultimate SU800 M.2 2280 wykorzystują te same sprawdzone podzespoły – czterokanałowy kontroler Silicon Motion SM2258 oraz pamięci flash 3D NAND TLC. Dzięki temu, prędkość odczytu/zapisu danych w nośnikach dochodzi do 560/520 MB/s. Wariant wyposażony w złącze M.2 wyróżnia się bardzo kompaktowymi rozmiarami. Jego grubość wynosi zaledwie 3,5 mm, przy 22 mm szerokości i 80 mm długości. Umożliwia to instalację dysku SSD bezpośrednio w gnieździe M.2 na płycie głównej, co daje użytkownikowi dwie korzyści - napęd nie zajmuje dodatkowego miejsca w obudowie, a do pracy nie wymaga podłączenia żadnych przewodów. Rozwiązanie to można też wykorzystać w nowych laptopach. ADATA Ultimate SU800 M.2 2280 dysk SSD Podobnie jak podstawowy model ADATA Ultimate SU800, mniejszy wariant obsługuje tryb DEVSLP, ograniczający zużycie energii. Oferuje również wsparcie dla technologii korekcji błędów LDPC ECC. Dodatkowo użytkownicy mogą za darmo pobrać dedykowane oprogramowanie ADATA SSD Toolbox, pozwalające monitorować pracę dysku w czasie rzeczywistym. Migrację z napędu HDD na SSD ułatwi dodawany w zestawie program Acronis True Image HD. Specyfikacja dysków ADATA Ultimate SU800 M.2 2280: pojemność: 128 GB, 256 GB, 512 GB. 1 TB typ: M.2 2280 interfejs: SATA 6 Gb/s kontroler: Silicon Motion SM2258 kości pamięci: Micron 3D TLC NAND wydajność - odczyt/zapis (ATTO): 128 GB: 560/300 MB/s 256 GB: 560/520 MB/s 512 GB: 560/520 MB/s 1 TB: 560/520 MB/s wydajność - odczyt/zapis (CrystalDiskMark): 128 GB: 550/300 MB/s 256 GB: 550/500 MB/s 512 GB: 550/500 MB/s 1 TB: 550/500 MB/s wymiary: 80 x 22 x 3,5 mm Dyski ADATA SU800 w wersji ze złączem M.2 2280 będą dostępne w sprzedaży jeszcze w tym miesiącu. Początkowo na rynku pojawią się trzy wersje pojemnościowe: 128 GB za 219 złotych, 256 GB za 349 złotych i 512 GB za 649 złotych. Planowana jest też wersja 1 TB, ale jeszcze nie wiadomo kiedy i czy w ogóle u nas się pojawi. Przy okazji warto wspomnieć, że niedawno w ofercie producenta pojawiły się modele XPG SX8000 - też pod złącze M.2, ale dla zdecydowanie bardziej wymagających i majętnych klientów.
informatyka  65 o prawdopodobnie największa wpadka Apple od lat. Słowom krytyki nie ma końca, ale trudno się temu dziwić. Nowy MacBook Pro to raczej komputer stacjonarny (i niekoniecznie do biznesu) AA Nowy MacBook Pro – nie inaczej zresztą jak w przypadku poprzednich generacji – to laptop promowany przez Apple jako doskonały sprzęt mobilny przeznaczony przede wszystkim do zastosowań biznesowych. Okazuje się jednak, że ani zastosowania biznesowe, ani też mobilność nie są jego mocnymi stronami. I choć nie zamierzamy pastwić się nad czymś, co bez wątpienia można nazwać jedną z największych ostatnio wpadek giganta z Cupertino, to niestety lub stety jest to bardzo wdzięczny temat, a czasem nie warto milczeć. Na wstępie jednak trzeba podkreślić: tekst nie jest (wyłącznie) opinią autora, lecz streszczeniem komentarzy, od których sieć dosłownie pęka w szwach. Jedno słowo i wszystko jasne: przejściówki Najbardziej kontrowersyjną decyzją Apple było wyeliminowanie większości portów z nowego MacBooka Pro. W efekcie, chcąc cieszyć się możliwością podpięcia przewodu Ethernet, urządzenia z USB-A, karty pamięci SD czy też monitora lub projektora VGA albo HDMI, należy liczyć się ze sporym wydatkiem. Trzeba bowiem kupić przejściówkę, a właściwie przejściówki, których komplet był początkowo wyceniony na 1285 zł. Początkowo, ponieważ Apple przygniecione krytyką zdecydowało się jednak na obniżenie cen. Wciąż jednak zakup poszczególnych adapterów to koszt co najmniej 100 złotych.  Ceny przejściówek to jednak w sferze biznesowej mały problem. Zdecydowanie większym jest sam fakt konieczności noszenia tychże przejściówek ze sobą. Co bowiem z tego, że nowy MacBook jest cieniutki, leciutki i ultramobilny, skoro wraz z nim taszczyć musimy torbę adapterów. Te potrzebne są nawet po to, by podpiąć pendrive’a. Tym samym jedna z największych zalet przenośnych komputerów brzmi tutaj raczej jak żart.  Problem goni problem Youtuber Louis Rossmann opublikował niedawno 2,5-godzinny materiał wideo, w którym dokładnie przyjrzał się nowemu MacBookowi. Pochwalił między innymi bardzo dobry touchpad oraz nieźle grające głośniki. Na tym jednak plusy się kończą. Oberwało się przede wszystkim słabej wydajności (szczególnie jak na tę półkę cenową). Najciekawiej (choć może niekoniecznie jest to najbardziej odpowiednie słowo) przedstawiają się jednak liczne problemy laptopa. Kilka przykładów z brzegu: podłączenie mikroskopu = wyłączenie Wi-Fi; podłączenie dwóch urządzeń przez hub = brak energii dla jednego z nich; podłączenie przewodu HDMI = migotanie obrazu; uruchomienie nieco bardziej wymagających aplikacji = wzrost temperatury nawet powyżej 80 stopni Celsjusza. Jeśli chcecie zobaczyć więcej takich smaczków, obejrzyjcie wideo poniżej: Słowem podsumowania Wygląda na to, że biznesowy laptop MacBook Pro w rzeczywistości swoją charakterystyką przypomina komputer stacjonarny. Jego mobilność stoi pod ogromnym znakiem zapytania, szczególnie ze względu na przejściówki. Migotanie obrazu przy połączeniu przez HDMI również nie napawa optymizmem. Do tego dochodzi jeszcze kiepska wydajność i przegrzewanie się, które w zastosowaniach profesjonalnych nie powinny mieć miejsca. Szkoda, tym bardziej że poprzedni MacBook Pro był konstrukcją więcej niż udaną.
informatyka  64 Firma AMD w końcu wprowadziła do oferty profesjonalne karty graficzne Radeon Pro WX, które sprawdzą się przy budowie mało-formatowych stacji roboczych. Niektórzy z Was pewnie pamiętają, że jakiś czas temu już pisaliśmy o nowych akceleratorach graficznych – producent zapowiedział ich premierą w lipcu podczas targów SIGGRAPH, niemniej jednak wtedy nie poznaliśmy dokładnej specyfikacji nowych konstrukcji. Teraz znamy już więcej szczegółów. AMD Radeon Pro WX 4100 karta graficzna Radeon Pro WX 4100 charakteryzuje się niskoprofilową budową, więc świetnie sprawdzi się w rozwiązaniach typu SFF (Small Form Factor) – producent chwali się, że jest to najwydajniejsza tego typu konstrukcja na rynku. Dodatkowym atutem jest niski pobór energii elektrycznej (nie przekracza on 50 W). AMD Radeon Pro WX 4100 karta graficzna Na pokładzie znalazł się układ graficzny z generacji Polaris z 1024 procesorami strumieniowymi o mocy obliczeniowej 2,4 TFLOPS, natomiast całość wspomagają 4 GB pamięci GDDR5. Na śledziu wyprowadzono cztery wyjścia mini-DisplayPort, do których można podłączyć nawet monitor 5K @ 60 Hz. AMD Radeon Pro WX 5100 karta graficzna Radeon Pro WX 5100 to rozwiązanie do tworzenia nowych produktów, zwłaszcza w bliskiej erze projektowania w oparciu o silniki renderujące gier. Głównym atutem jest tutaj wysoka efektywność energetyczna – producent chwali się, że jest to najwydajniejsza konstrukcja o poborze mocy do 75 W (a więc nadal niewymagająca podłączenia dodatkowego zasilania). AMD Radeon Pro WX 5100 karta graficzna  AMD Radeon Pro WX 5100 karta graficzna Do dyspozycji oddano układ graficzny Polaris z 1792 procesorami strumieniowymi o mocy obliczeniowej 3,9 TFLOPS, a także 8 GB pamięci GDDR5. Na śledziu wyprowadzono cztery pełnowymiarowe wyjścia DisplayPort 1.4, więc można tutaj podłączyć nawet monitor 5K. AMD Radeon Pro WX 7100 karta graficzna Radeon Pro WX 7100 to najwydajniejszy przedstawiciel nowej serii, który jest przewidziany do wymagających zadań z zakresu inżynierii oraz obróbki multimediów, a także profesjonalistów tworzących materiały VR.  Przy okazji jest to najwydajniejsza profesjonalna karta graficzna zajmująca jeden slot. AMD Radeon Pro WX 7100 karta graficzna  AMD Radeon Pro WX 7100 karta graficzna Radeon Pro WX 7100 oferuje odpowiedniąwydajność do komfortowej obsługi gogli VR Producent zastosował tutaj rdzeń Polaris z 2304 procesorami strumieniowymi o mocy obliczeniowej 5,8 TFLOPS, a także 8 GB pamięci GDDR5. Komplet wyjść wideo jest taki sam (4x DisplayPort 1.4). Radeon Pro Software Enterprise Driver Karty Radeon Pro WX korzystają ze specjalnej wersji sterowników Radeon Pro Software Enterprise Driver - została ona stworzona po to, aby umożliwić firmom jak najlepsze wykorzystanie mocy profesjonalnych kart graficznych. Sterownik ten zapewni użytkownikom lepszą stabilność, wydajność i funkcjonalność. Radeon Pro Software Enterprise otrzyma ponadto priorytetowe wsparcie, co oznacza, że AMD będzie współpracować z klientami, dostawcami oprogramowania i producentami sprzętu, aby zapewnić im priorytetowe wsparcie inżynierskie. Radeon Pro Software Enterprise Driver Wraz z tym wydaniem firma AMD ponadto zobowiązuje się do świadczenia takich aktualizacji w cyklu kwartalnym oraz zapewnienia wsparcia inżynierskiego, które jest kluczowe dla klientów korporacyjnych korzystających często z kosztownej infrastruktury odpowiedzialnej za wydajność całej firmy. Radeon Pro Software Enterprise będzie udostępniany w łatwych do przewidzenia kwartalnych cyklach wydań – w czwarty czwartek każdego kwartału poczynając od 27 października (kolejne wydania sterownika są zaplanowane na: 26 stycznia, 27 kwietnia, 27 czerwca i 26 października 2017). AMD Radeon Pro WX Kiedy powinniśmy się spodziewać dostępności akceleratorów Radeon Pro WX? Modele Radeon Pro WX 4100 i Radeon Pro WX 7100 pojawią się w sprzedaży 10 listopada odpowiednio w cenach 399 i 799 dolarów, natomiast Radeon Pro WX 5100 będzie dostępny 18 listopada w cenie 499 dolarów. Przy okazji warto wspomnieć, że nowe modele zostały objęte programem Radeon Pro Extended Warranty Program – standardowo przysługują na nie 3 lata gwarancji, ale można ją za darmo przedłużyć do 10 lat.
informatyka  63 Z marką Sudio miałem po raz pierwszy do czynienia na tegorocznych targach IFA 2016 w Berlinie. Jest to kolejny szwedzki producent słuchawek, który gości na naszej stronie w ostatnim czasie. Niedawno miałem okazję testować Degauss Noir – niezwykle udane słuchawki przewodowe do smartfona. Teraz pora na konstrukcję bezprzewodową. Twoje słuchawki do iPhone 7... i nie tylko Sudio Vasa Bla to słuchawki Bluetooth, które z założenia mają być uniwersalne. Ten typ łączności bezprzewodowej znajdziemy w każdym współczesnym smartfonie. Niezależnie od tego czy macie telefon z systemem Android, iOS, Windows (lub inny) możecie połączyć z nim te maleństwa i słuchać swojej ulubionej muzyki. W dodatku bez zbędnego kabla plączącego się przy każdej okazji. Są to zatem słuchawki dla każdego. Nie trzeba nawet współczuć użytkownikom nowego iPhone 7, bo oni też się załapią. Bez żadnej przejściówki! ;) Sudio Vasa Bla - test i recenzja Dobra jakość na każdym smartfonie Dzięki łączności Bluetooth mamy zapewnioną swobodę, wygodę i niemal stuprocentową kompatybilność ze smatfonami. Wiecie jednak co jest najfajniejsze w słuchawkach bezprzewodowych? Grają tak samo dobrze obojętnie do jakiego odtwarzacza je podłączymy. Bluetooth to transmisja cyfrowa uzupełniona o system korekcji błędów (w razie gdyby jakieś zero lub jedynka zaginęły w akcji). Zatem, sygnał cyfrowy zawsze ma taką samą jakość gdy dociera do słuchawek. Dopiero w słuchawkach jest przetwarzany na sygnał analogowy przez układ DAC. To właśnie on ma duży wpływ na realną jakość muzyki jaką słyszymy w słuchawkach. Oczywiście różni producenci mogą stosować różne kodowanie (np. SBC, aptX, aptX HD), co może skutkować różną jakością słyszanej muzyki, ale w ramach jednego standardu dźwięk będzie identyczny, niezależnie od smartfona. Uzależniony jest głównie od słuchawek. W skrócie: Jeśli muzyka z Twojego smartfona nie brzmi dobrze, możesz to zmienić podłączając słuchawki Bluetooth, takie jak Sudio Vasa Bla. Jest duża szansa, że osiągniesz znacznie lepszą jakość dźwięku, bez wymiany telefonu.
informatyka  62 Nvidia w kilku ostatnich wersjach sterowników GeForce Game Ready dodała funkcję telemetrii – podobno służy ona doskonaleniu kolejnych wersji oprogramowania, niemniej jednak producent nie pyta użytkowników o zgodę na jej wykorzystanie, a niektórym nie odpowiada potajemne szpiegowanie. Nie jesteśmy tutaj jednak bezsilni, bo istnieje sposób, aby wyłączyć dodatki. Okoliczności wprowadzenia nowej funkcji nie są jasne, gdyż producent nie informował o niej w liście wprowadzonych zmian. Mało tego, usługi telemetryczne nie są wyszczególnione na liście instalowanych składników i nie można ich po prostu odznaczyć (wiele wskazuje, że są częścią pakietu GeForce Experience, ale nie zostało to jeszcze potwierdzone). Windows Autoruns - usługi Redaktorzy z serwisu Major Geeks przyjrzeli się instalowanym usługom i przygotowali poradnik jak je zablokować. W tym celu wystarczy pobrać darmową aplikację Microsoft Autoruns, wypakować i uruchomić (Autoruns.exe w przypadku systemu 32-bitowego lub Autoruns64.exe w przypadku systemu 64-bitowego). Następnie należy odfiltrować wpisy Nvidii - w tym celu w polu "Filter" wpisujemy "nvidia". Usługi telemetryczne znajdują się w dziale Task Sheduler (trzy ostatnie – opisane jako telemetry monitor lub telemetry reporter). Jeżeli nie korzystamy z bezprzewodowego kontrolera Nvidia Wireless Controller lub usługi ShadowPlay możemy też odznaczyć pola „NVIDIA Wireless Controller Service” oraz „NvStreamsKms”. Tajne szpiegowanie użytkowników nie było najlepszym pomysłem, nawet, gdy zostało wprowadzone w dobrej wierze i rzeczywiście miało służyć doskonaleniu sterowników. Mamy nadzieję, że producent przemyśli swoją decyzję i wprowadzi opcję wyłączenia telemetrii w kolejnych wersjach sterowników. A co Wy sądzicie o decyzji Nvidii?
informatyka  61 Pierwsza połowa przyszłego roku będzie bardzo bogata w premiery procesorów - Intel przygotowuje się do wypuszczenia nie tylko desktopowych układów Kaby Lake, ale też modeli dla entuzjastów z serii Kaby Lake-X i Skylake-X. Te drugie podobno już są w zaawansowanym stopniu rozwoju, a do partnerów trafiają pierwsze próbki inżynieryjne. Procesory Kaby Lake-X i Skylake-X różnią się specyfikacja, ale będą korzystać z tej samej platformy – według nieoficjalnych informacji mają one współpracować z płytami głównymi z nową podstawką LGA 2066 i chipsetem X299. Intel LGA 2066 platforma Modele Kaby Lake-X zaoferują 4 rdzenie, 8 MB pamięci podręcznej L3 i kontroler z 16 liniami PCI-Express 3.0. W przypadku procesorów Skylake-X dostępne będzie 6, 8 lub nawet 10 rdzeni, 13,75 MB pamięci podręcznej L3 oraz kontroler z 28 lub 44 PCI-Express 3.0 (w zależności od modelu). Ponadto obydwie serie mają mieć odblokowany mnożnik, więc będzie można je dodatkowo podkręcić. Porównanie platform Kaby Lake-S, Broadwell-E, Kaby Lake-X i Skylake-X Redaktorzy z serwisu BenchLife dotarli do zdjęcia próbki inżynieryjnej procesora z generacji Skylake-X – na pierwszy rzut oka przypomina on modele z generacji Broadwell-E, lecz powinien mieć inny rozkład styków na rewersie laminatu (obydwie generacje korzystają z innej podstawki). Dokładna specyfikacja nie została ujawniona - wiadomo jedynie, że próbka pracuje z częstotliwością 2,4 GHz. Intel Skylake-X - próbka inżynieryjna procesora Być może wkrótce poznamy więcej informacji o modelach Kaby Lake-X i Skylake-X.
informatyka  60 Firma Supermicro głównie jest kojarzona z serwerami i serwerowymi płytami głównymi, ale producent postanowił też wejść na rynek konsumencki i wprowadził na rynek nową markę SuperO. Debiut nowego gracza dla niektórych może być sporym zaskoczeniem – tym bardziej, że w jego ofercie pojawiły się płyty z serii 200 pod nowe procesory Intel Kaby Lake. Wszystkie nowe płyty mają podstawkę LGA 1151 i cztery banki pamięci DDR4, ale różnią się formatem i funkcjonalnością - modele C7Z270-PG, C7Z270-CG i C7Z270-CG-L zaliczają się do konstrukcji ATX i bazują na chipsecie Intel Z270, natomiast C7H270-CG-ML to mniejszy model formatu mATX i wykorzystuje chipset Intel H270. SuperO C7Z270-PG płyta główna SuperO C7Z270-PG to propozycja dla najbardziej wymagających klientów. Na uwagę zasługuje bogaty zestaw złączy – dla dysków przeznaczono sześć gniazd SATA 6 Gb/s, dwa M.2 32 Gb/s i dwa U.2 32 Gb/s, natomiast dla kart rozszerzeń cztery PCI-Express 3.0 x16 i jedno PCI-Express 3.0 x4. SuperO C7Z270-CG płyta główna Całkiem nieźle wygląda też C7Z270-CG, który został utrzymany w czarno-zielonej kolorystyce. Dla dysków udostępniono podobny zestaw złączy, ale dla kart rozszerzeń jest trochę uboższy – w tym przypadku mamy już trzy PCI-Express 3.0 x16 i trzy PCI-Express 3.0 x1. SuperO C7Z270-CG-L płyta główna Model C7Z270-CG-L oferuje trochę skromniejszy zestaw złączy. Przykładowo dla dysków przeznaczono sześć gniazd SATA i dwa M.2 32 Gb/s, a dla kart rozszerzeń dwa PCI-Express 3.0 x16, jedno PCI-Express 3.0 x4 i trzy PCI-Express 3.0 x1. SuperO C7Z270-CG-ML płyta główna Czwarty model nosi oznaczenie C7H270-CG-ML i zalicza się do konstrukcji mATX – z tego też powodu oferuje jeszcze skromniejszy zestaw złączy. Dla kart rozszerzeń przeznaczono jedno PCI-Express 3.0 x16, jedno PCI-Express 3.0 x4 i jedno PCI-Express 3.0 x1, a dla dysków sześć SATA 6 Gb/s i jedno M.2 32 Gb/s. Jesteśmy ciekaw jak się sprawują płyty główne SuperO i czy będą one dostępne na rynku europejskim (podobnie jak modele serwerowe wypuszczane pod marką Supermicro). Kupilibyście produkt nowego gracza czy jednak postawilibyście na bardziej znaną markę?
informatyka  59 [09.11.2016]: Zgodnie z obietnicą firma Microsoft udostępniła już łatkę, która „zatyka” lukę ujawnioną nieco zbyt wcześnie przez Google. Aktualizacja jest dostępna dla użytkowników systemu Windows 10, jak również starszych: Vista, 7 i 8.1. Łatka jest opisywana jako „ważna”, a jej szczegóły możecie znaleźć na stronie Microsoftu. Wcześniej w tym temacie: [02.11.2016]: Kolejne złe wieści z obozu Microsoftu. Okazuje się, że na załatanie luki ujawnionej przez Google potrzeba jeszcze więcej czasu. Łatka jest już tworzona, ale jej udostępnienie planowane jest dopiero na 8 listopada.  Mamy też informacje, że luka jest obecnie wykorzystywana przez cyberprzestępców i w pełni bezpieczni mogą czuć się tylko użytkownicy systemu Windows 10 z aktualizacją Anniversary oraz przeglądarką Chrome lub Edge (która też jest już odporna na ataki).  Należy jeszcze dodać, że w oficjalnym oświadczeniu rzecznika, Microsoft nie zgadza się z użytym przez Google określeniem „krytyczna” w odniesieniu do tej luki. NEWS [01.11.2016]: 10 dni wcześniej firma Google poinformowała Microsoft, że w jej systemie Windows 10 znajduje się krytyczna luka, chętnie wykorzystywana przez cyberprzestępców, a umożliwiająca im wydostanie się z zabezpieczonych sandboksów. Uznając, że tyle czasu wystarczyło pewnie ekspertom Microsoftu na jej załatanie, wczoraj grupa Google Threat Analysis opublikowała wpis o swoim odkryciu na blogu. Okazało się jednak, że troszkę się pospieszyli. Choć może się wydawać, że w 10 dni eksperci powinni sobie poradzić z załataniem luki, w rzeczywistości tak się nie stało. Specjaliści z firmy Google zaś nie czekali na odpowiedź od Microsoftu i opublikowali informacje na swoim blogu.  To nie do końca zagranie fair, ale trzeba wiedzieć, że wpis na blogu Threat Analysis pojawił się przede wszystkim dlatego, że przeglądarka Google Chrome doczekała się aktualizacji, która unieszkodliwia tę właśnie lukę. W efekcie: Google chwali się, że tylko użytkownicy przeglądarki Chrome mogą czuć się bezpieczni. Microsoft zaś ostro krytykuje decyzję tej pierwszej firmy za publikację twierdząc, że była to decyzja nieodpowiedzialna i szkodząca użytkownikom systemu Windows 10. Co ciekawe, to nie pierwsza taka sytuacja. W 2015 roku firma Google ujawniła lukę w systemie Windows 8.1 zanim ta została załatana – wtedy Microsoftowi dano 90 dni, ale to też nie wystarczyło. Google się broni. Twierdzi, że musiało poinformować o odkryciu, aby użytkownicy przeglądarki Chrome nie lekceważyli aktualizacji. Dodaje też, że we wpisie na blogu pojawił się tylko ogólny opis błędu. A wy uważacie, że Google dobrze zrobiło?
informatyka  58 Firma Zowie planuje wprowadzić do oferty 240-hercowy monitor XL2540, który zainteresuje najbardziej wymagających graczy. Co prawda do jego premiery musimy jeszcze trochę poczekać, ale już teraz znamy pierwsze szczegóły techniczne i cenę tego cacka. Zowie XL2540 został wyposażony w 25-calową matrycę o rzeczywistej częstotliwości odświeżania 240 Hz – konstrukcja ta zapewni więc jeszcze lepszą płynność animacji, niż modele o odświeżaniu 60 Hz, 120 Hz czy nawet 144 Hz. Warto jednak pamiętać, że do wykorzystania pełnego potencjału monitora wymagane jest uzyskanie płynności co najmniej 240 fps, więc sięgając po niego powinniśmy się upewnić czy używana gra i konfiguracja sprzętowa poradzą sobie z takimi wymaganiami. Zowie XL2540 Zowie XL2540 Ponadto monitor ma wszystkie funkcje znane z poprzednich modeli z serii XL, m.in. Black eQualizer, Flicker-free, a także przełącznik trybów pracy S-Switch i osłonę ekranu. Profesjonalni zawodnicy e-Sportowi powinni być zadowoleni. Zowie XL2540 Podawanie suchych parametrów to zbyt mało by docenić potencjał monitora, dlatego pierwszy jego publiczny pokaz odbędzie się na targach DreamHack Winter w Szwecji (24-26 listopada 2016), gdzie uczestnicy będą mogli samodzielnie poczuć jego moc i poznać wszystkie możliwości. W Polsce monitor pojawi się przed tegoroczną gwiazdką, w sugerowanej cenie detalicznej 2359 złotych.
informatyka  57 Mineło trochę czasu od premiery kart graficznych Nvidia GeForce GTX 1060 3 GB i 6 GB, a na rynku dostępnych jest całkiem sporo autorskich konstrukcji. Czym różnią się poszczególne wersje i jaki model aktualnie warto wybrać? Modele GeForce GTX 1060 3 GB i 6 GB to jedne z najciekawszych propozycji ze średniego segmentu – wszystko dzięki bardzo korzystnemu stosunkowi ceny do oferowanych możliwości. Wprawdzie obydwie karty mają bardzo podobne oznaczenie, ale tak naprawdę to dwie różne konstrukcje - różnią się one specyfikacją, wydajnością i oczywiście ceną. Nvidia GeForce GTX 1060 Founders Edition GeForce GTX 1060 w wersji Founders Edition GeForce GTX 1060 6 GB bazuje na pełnym układzie graficznym Pascal GP106 z 1280 rdzeniami CUDA i ma do dyspozycji 6 GB pamięci GDDR5 192-bit – pojemność ta bez problemu sprawdzi się podczas grania w nowe tytuły i zapewne będzie wystarczająca jeszcze przez kilka lat do komfortowej rozrywki w jakości Full HD. W modelu GeForce GTX 1060 3 GB też zastosowano układ graficzny Pascal GP106, ale w wersji ograniczonej do 1152 rdzeni CUDA. Oprócz tego o połowę okrojono pojemność pamięci wideo – do dyspozycji oddano więc tylko 3 GB pamięci GDDR5 192-bit. Co prawda model ten w większości przypadków jeszcze wystarcza do komfortowego grania w jakości Full HD, ale po pewnym czasie mniejsza pojemność pamięci może okazać się niewystarczająca i będzie tutaj konieczne lekkie obniżenie detali.
informatyka  56 11 listopada obchodzimy w Polsce ważne święto. Również w Chinach jest to istotna data. Wprawdzie już z zupełnie innych powodów, zdecydowanie bliższych jednak tym, czym zajmujemy się na łamach naszego portalu. Będzie dobra okazja do nabycia różnego rodzaju urządzeń w zdecydowanie niższych cenach. Być może nie wszyscy o tym słyszeli, ale 11 listopada to w Chinach Dzień Singla. Osób preferujących (lub praktykujących z konieczności) samotne życie w Państwie Środka nie brakuje i chyba w celu osłodzenia im braku bliskiej osoby tamtejsze firmy organizują ogromne wyprzedaże. Udział bierze w nich coraz więcej sprzedawców, w tym roku sporo atrakcji szykuje między innymi Gearbest. Rabatami objęte zostaną różnego rodzaju urządzenia i akcesoria dostępne w ofercie sklepu. Co przy tym bardzo istotne, promocja nie będzie trwała tylko jeden dzień. Rozpocznie się 9 listopada o godzinie 8:00 UTC i potrwa do 15 listopada do godziny 7:00 UTC. Wszystkie szczegóły znaleźć można na oficjalnej stronie Gearbest.Wielka wyprzedaż w Gearbest Tak naprawdę jednak na okazję polować można było już od 7 listopada. Od 7 listopada (2:00 UTC) do 9 listopada (8:00 UTC), a zatem przed startem głównej promocji, można było nie tylko nabywać pierwsze przecenione produkty, ale również zdobyć kupony rabatowe czy nagrody za aktywność na portalach społecznościowych. Gearbest wyprzedaż nagrody Sporo, prawda? Przyda się w związku z tym swojego rodzaju przewodnik zakupowy, który przygotowany został w celu ułatwienia zainteresowanym skorzystania z oferty i znalezienia dla siebie najatrakcyjniejszych produktów.
informatyka  55 Asus GL552VW-CN019T to laptop do gier wyposażony w wydajne podzespoły. Na pokładzie znajdziemy mocny procesor Core i5-6300HQ, kartę graficzną NVIDIA GeForce GTX 960M oraz pojemny dysk twardy 1 TB. Jego zaletą jest także matowy ekran Full HD 1920 x 1080 pikseli o przekątnej 15 cali, wysokiej jakości głośniki Bang & Olufsen oraz napęd optyczny. Dzięki nim laptop sprawdzi się jako domowe centrum rozrywki. Asus zadbał także o atrakcyjną stylistykę obudowy oraz dobrą jakość wykonania.
informatyka  54 Asus Zenbook UX305UA-FC041T to stylowy laptop wyposażony w nowoczesne podzespoły. Jego sercem jest wydajny procesor nowej generacji Intel Core i7 6700U oraz grafika Intel HD Graphics 520. Szybką i płynną pracę zapewnia dysk SSD o pojemności 256 GB oraz 8 GB pamięci RAM. Model ten należy do flagowej serii producenta, dzięki czemu może pochwalić się elegancką stylistyką oraz bardzo wysoką jakością wykonania. Lekka i smukła konstrukcja sprawia, że świetnie sprawdzi się jako mobilny sprzęt.
informatyka  53 W ofercie firmy Intel nie ma zbyt wielu procesorów do podkręcania - zwykle są to pojedyncze modele z wyższej półki. Jakiś czas temu producent zrobił jednak mały wyjątek i na 20-lecie serii Pentium wydał odblokowany model Pentium G3258 z generacji Haswell. W nadchodzącej generacji Kaby Lake podobno też pojawi się taki wyjątek. Zagraniczne źródła wskazują na plany wydania odblokowanego procesora z serii Core i3 – model ten miałby zostać wyposażony w dwa rdzenie/cztery wątki o częstotliwości 4,2 GHz. Wprawdzie taktowanie bazowe i tak jest już dosyć wysokie, ale dzięki odblokowanemu mnożnikowi będzie można je dodatkowo podnieść. Myślicie, że taki procesor cieszyłby się sporym zainteresowaniem? A może to przedwczesna odpowiedź na nadchodzące modele AMD Zen? Mimo wszystko nie mamy żadnych konkretnych dowodów na potwierdzenie planów wydania takiego procesora, więc jak na razie zalecalibyśmy podchodzenie do tych rewelacji z dystansem.
informatyka  52 Nadal czekamy na premierę desktopowych procesorów Intel Kaby Lake oraz płyt głównych z chipsetami z serii 200, ale producent podobno już pracuje nad kolejną platformą dla komputerów stacjonarnych – ma ona obejmować układy Cannon Lake i chipsety z serii 300. Nieoficjalne przecieki sugerują pojawienie się nowych funkcji w płytach głównych. Serwis DigiTimes dotarł do informacji o nowych chipsetach z serii 300 – podobno zostanie w nich zintegrowany kontroler obsługujący porty USB 3.1, a także kontroler odpowiedzialny za bezprzewodową kartę sieciową Wi-Fi. Przy okazji warto dodać, że nowe porty mają być też obsługiwane przez chipsety AMD z serii 300, ale bezprzewodowa karta sieciowa będzie nowością po stronie „niebieskich” (do tej pory konieczne było stosowanie osobnych kart zwykle z układami firm Broadcom lub Realtek). Według źródła nowa platforma dla komputerów stacjonarnych pojawi się pod koniec przyszłego roku (wraz z nią zadebiutują też układy z 8. generacji Core o nazwie kodowej Cannon Lake). Wcześniej, bo na początku przyszłego roku, powinniśmy się spodziewać premiery układów Kaby Lake i płyt z chipsetami z serii 200.
informatyka  51 Kolejne filmiki z serii Poradników gamingowych, w których wyjaśniamy pojęcia techniczne związane z myszkami dla graczy.Pierwszy z nich to filmik wprowadzający, w którym wymienione są wszystkie zagadnienia, które będziemy omawiać w cyklu poradników.Drugie wideo omawia kluczowy parametr, czyli rozdzielczość DPI.Trzeci filmik wyjaśnia pojęcia częstotliwości próbkowania i czas reakcji.W części czwartej omawiany jest parametr przyspieszania / akceleracji.Część piąta wyjaśnia do czego mogą się przydać progamowalne przyciski w myszkach dla graczy.Kolejny filmik omawia kwestię ergonomii myszy mającej wpływ na komfort jej użytkowania.Część siódma dotyczy dodatkowego oprogramowania i aplikacji ułatwiającej konfigurację myszy.Ostatnia część poradnika wyjaśnia dlaczego gracze niekoniecznie muszą wybierać myszy przewodowe.Już wkrótce opublikujemy kolejny film z serii. Wszystkie dotychczas opublikowane filmiki znajdziecie w strefie Poradniki gamingowe.
informatyka  50 GeForce GTX 1050 Ti zaoferuje wydajność zbliżoną do modelu GeForce GTX 960? Za nami premiera wydajnych i średniowydajnych kart graficznych Nvidia Pascal, ale producent najwyraźniej nie zamierza odpoczywać i powoli przymierza się do ofensywy na jeszcze niższy segment. Niedawno pojawiły się przecieki o modelach GeForce GTX 1050 i GTX 1050 Ti – ten drugi ma zadebiutować już w połowie tego miesiąca. Czego możemy się spodziewać po nowej konstrukcji? Wprawdzie producent nie chce ujawniać żadnych informacji o nowych kartach, ale w sieci pojawiły się pierwsze konkretne przecieki na temat nowej konstrukcji – wcześniej częściową specyfikację ujanwili redaktorzy z serwisu BenchLife, natomiast teraz swoją cegiełkę dołożyli użytkownicy chińskiego forum ChipHell. Nvidia GeForce GTX 1050 Ti - specyfikacja GPU-Z Aplikacja GPU-Z 1.11.0 jeszcze nie potrafi poprawnie odczytać specyfikacji karty graficznej Nvidia GeForce GTX 1050 Ti GeForce GTX 1050 Ti bazuje na pełnym układzie graficznym Pascal GP107 - dysponuje on 6 blokami SM, które łącznie dają 768 procesorów strumieniowych, 48 jednostek teksturujących (aplikacja GPU-Z najprawdopodobniej jeszcze nie potrafi ich poprawnie odczytać) i 32 jednostki rasteryzujace. Oprócz tego na pokładzie znalazły się 4 GB pamięci GDDR5 128-bit. Karta pracuje z taktowaniem 1291 MHz (1392 MHz w trybie Boost) dla rdzenia i 7008 MHz dla pamięci wideo, co mniej więcej pokrywałoby się z wcześniejszymi przeciekami na temat specyfikacji. Przy okazji poznaliśmy pierwsze wyniki wydajności karty GeForce GTX 1050 Ti w połączeniu z procesorem Intel Core i7-6700K. W benchmarku 3DMark 11 Performance konfiguracja ta uzyskuje 10054 punkty ogólne, natomiast w trybie Extreme już 3867 punktów ogólnych – wyniki te są nieznacznie wyższe od konfiguracji z kartą GeForce GTX 960 (ta uzyskuje odpowiednio około 10000 i 3400 punktów). Nvidia GeForce GTX 1050 Ti - wydajność 3DMark Performance Nvidia GeForce GTX 1050 Ti - wydajność 3DMark Extreme Z wcześniejszych informacji wiemy, że GeForce GTX 1050 Ti ma zadebiutować mniej więcej w połowie tego miesiąca, natomiast pod koniec ma pojawić się trochę słabszy model GeForce GTX 1050. Jeżeli planujecie zakup karty graficznej z ciut niższego segmentu, to na pewno warto wstrzymać się trochę z decyzją, bo nowe karty mogą nieźle namieszać na rynku. Aktualizacja 03.10.2016 11:40 Nvidia GeForce GTX 1050 Ti - karta graficzna W sieci pojawiły się zdjęcia płytki drukowanej z niereferencyjnej karty graficznej GeForce GTX 1050 Ti (najprawdopodobniej jednego z mało znanych producentów, którzy skupia się na rynku azjatyckim). Nvidia GeForce GTX 1050 Ti - karta graficzna Układ graficzny Pascal GP107 jest bardzo małych rozmiarów, a wokół niego znalazły się cztery kości pamięci Samsung GDDR5. Nvidia GeForce GTX 1050 Ti - karta graficzna Na zdjęciach widać m.in. wyjścia HDMI i DisplayPort, ale znowu zabrakło złącza SLI (wychodzi więc na to, że nie będzie możliwości łączenia kilku kart). Ciekawostką jest także 6-pinowe gniazdo zasilające - można zatem podejrzewać, że mamy do czynienia z autorską konstrukcją.
informatyka  49 Sprawna praca i współpraca w małej i średniej firmie? Firma Google zna na to sposób. Dziesięć lat temu udostępniła Apps for Your Domain, co z czasem przerodziło się w Apps for Work. Teraz rozpoczyna się kolejny rozdział tego rozwiązania, a jego nazwa brzmi G Suite. G Suite, czyli co? G Suite to naturalna kontynuacja Apps for Work, a więc pakietu aplikacji dla firm, którego celem jest usprawnienie pracy. To zestaw aplikacji, który umożliwia zespołom wykonywanie zadań w dowolnych miejscach i o dowolnej porze oraz wspólne opracowywanie projektów – szybko, łatwo i bezproblemowo. To platforma do wymiany informacji i zarządzania nimi, bardzo dobra przede wszystkim dla małych i średnich przedsiębiorstw. Na pakiet G Suite składa się wiele różnych aplikacji, na czele z cechującym się szybkością, wygodą obsługi i sprawnością w walce ze spamem klientem pocztowym Gmail oraz połączonym z nim Dyskiem, który oddaje do naszej dyspozycji przestrzeń na pliki w chmurze. Tam zapisywać i udostępniać możemy dokumenty, które przygotujemy przy pomocy również wbudowanego pakietu biurowego Google Docs: edytora dokumentów tekstowych, arkuszy kalkulacyjnych, prezentacji, formularzy i rysunków.  G Suite pakiet aplikacji dla firm współpraca To także Kalendarz umożliwiający planowanie spotkań i projektów, rozbudowany menedżer kontaktów oraz komunikator internetowy Hangouts, przy pomocy którego przeprowadzimy czaty tekstowe i wideopołączenia z partnerami. Należy pamiętać o tym, że pakiet G Suite oferuje większe możliwości niż podstawowe wersje wszystkich tych aplikacji, z których skorzystać może każdy z nas za darmo. Administratorzy docenią przede wszystkim konsolę, umożliwiającą dodawanie kont użytkowników i zarządzanie nimi. Dlaczego G Suite? Apps for Work to jeden z najpopularniejszych i dających największe możliwości pakietów aplikacji do pracy biurowej w chmurze. G Suite to ten sam pakiet, tyle tylko że z nową nazwą, która – jak czytamy w komunikacie Google – „lepiej odzwierciedla ideę”. Ideą tą jest zaś „umożliwienie zespołom pracy w dowolnym miejscu i ułatwienie im wspólnego opracowywania innowacyjnych rozwiązań, dzięki czemu firma może działać sprawniej i osiągać więcej”. Jak opisuje swój pakiet firma Google, dzięki G Suite informacje mogą być swobodnie przesyłane pomiędzy urządzeniami, aplikacjami, ludźmi i zespołami. To sprawia, że nad projektem można pracować właśnie wtedy, gdy czuje się, że to dobry moment i od razu pochwalić się owocami swojej pracy z innymi. Doskonale przedstawia to specjalnie przygotowany materiał wideo, który umieszczamy poniżej.
informatyka  48 AMD przygotowuje się do wydania desktopowych układów APU Bristol Ridge – wprawdzie na modele z segmentu konsumenckiego jeszcze będziemy musieli trochę poczekać, ale wersje do zastosowań biznesowych powinny pojawić się lada chwila. Czym wyróżnia się 7. generacja układów APU PRO? Nowa generacja układów bazuje na rdzeniach Excavator, a przy tym dysponuje grafiką na bazie architektury GCN i 2-kanałowym kontrolerem pamięci DDR4 – wszystko to przy zachowaniu niskiego współczynnika TDP (65 W w przypadku wersji standardowych i 35 W w przypadku modeli niskonapięciowych). Przy okazji warto wspomnieć, że procesory współpracują z nową platformą AM4, która oferuje wsparcie m.in. dla UCB 3.1 typu C. AMD APU PRO Bristol Ridge   AMD APU PRO Bristol Ridg Czym różnią się układy do zastosowań biznesowych w porównaniu do ich „cywilnych” odpowiedników? Te pierwsze dodatkowo zostały wyposażone AMD Secure Processor, który odpowiada za sprzętowe zabezpieczenia platformy, również w oparciu o rozwiązania stosowane w systemie Windows 10. Co ważne, wszystkie układy APU PRO oferują technologię DASH, podczas gdy konkurencyjne rozwiązanie Intel vPro można znaleźć tylko w wybranych modelach z serii Core i5 i Core i7. AMD APU PRO Bristol Ridge To jednak nie wszystko, bo producent chwali się też wydajnością nowych układów – zarówno jeżeli chodzi o ogólną wydajność platformy (PCMark 8), jak i sam podsystem graficzny (3DMark). Mówimy więc o testach syntetycznych. AMD APU PRO Bristol Ridge   AMD APU PRO Bristol Ridge A12-9800 i 9800E wypadają bardzo podobnie do modeli Core i5-6500 i 6500T jeżeli chodzi o ogólną wydajność, ale pod względem osiągów układu graficznego już znacznie wysuwają się na prowadzenie. Podobnie wygląda sytuacja przy porównaniu układów A10-9700 i 9700E do konkurencyjnych modeli Core i3-6100 i 6100T. AMD APU PRO Bristol Ridge Nowa seria łącznie obejmuje siedem modeli – A12-9800, A10-9700, A8-9600 i A6-9500 to wersje standardowe, natomiast A12-9800E i A10-9700E i A8- 9600E to wersje niskonapięciopwe o obniżonym poborze mocy. Warto zauważyć, że nowa generacja jeszcze bardziej podniosła poprzeczkę jeżeli chodzi o taktowania zarówno samego procesora, jak i zintegrowanej grafiki.
informatyka  47 Firma iiyama wprowadziła do sprzedaży monitor G-Master Silver Crow GB2783QSU-B1, który głównie powinien zainteresować wymagających graczy – zadowoli on fanów strzelanin, zapalonych strategów, a także pasjonatów gier sportowych. G-Master Silver Crow GB2783QSU-B1 został wyposażony w 27-calową matrycę TN o rozdzielczości 2560 x 1440 pikseli, która wyróżnia się niskim czasem reakcji i wysoką jasnością ekranu. Urządzenie zadba też o komfort i zdrowie oczu użytkownika - wszystko dzięki dzięki rozwiązaniu Flicker Free eliminującym ledwo zauważalne, lecz męczące migotanie obrazu oraz redukcji emisji szkodliwego, niebieskiego światła. Dzięki systemowi predefiniowanych ustawień zoptymalizowanych dla różnych gatunków gier oraz szerokim możliwościom definiowania ustawień manualnych, Silver Crow sprawnie dostosuje się do indywidualnych potrzeb użytkownika. Dodatkowo, nawet przy najbardziej dynamicznych akcjach zastosowana technologia AMD FreeSync wyeliminuje zacięcia w odtwarzaniu skomplikowanych animacji i zagwarantuje płynność niezależnie od ilości klatek wyświetlanych na sekundę. iiyama G-Master Silver Crow GB2783QSU-B1 iiyama G-Master Silver Crow GB2783QSU-B1 Konstrukcja monitora pozwala podnieść ekran o 130 mm, pochylić o 22 stopnie w górę lub 5 stopni w dół, a także ustawić go w pozycji PIVOT. Do dyspozycji oddano trzy wejścia wideo: DVI-D, HDMI i DisplayPort. Oprócz tego udostępniono hub USB 3.0 i głośniki 2x 2 W.
informatyka  46 GeForce GTX 1080 Turbo OC to już piąta wersja GeForce'a GTX 1080 w ofercie firmy Gigabyte Gigabyte poszerzył ofertę o kartę graficzną GeForce GTX 1080 Turbo OC 8G, która pracuje z fabrycznie podniesionymi zegarami i wykorzystuje autorskie chłodzenie z turbiną. Nowy model nie tylko oferuje świetną wydajność, ale też efektownie wygląda. Jak wygląda specyfikacja techniczna karty? Na pokładzie standardowo znalazł się układ graficzny Pascal GP104 z 2560 rdzeniami CUDA oraz 8 GB pamięci GDDR5X 256-bit. Producent zdecydował się jednak lekko przyspieszyć rdzeń - z 1607/1733 MHz do 1657/1797 MHz. Pamięci pracują ze standardową częstotliwością 10010 MHz. Większość niereferencyjnych kart wykorzystuje chłodzenie oparte o standardowe wentylatory, lecz w tym przypadku zastosowano konstrukcję zbliżoną do referencyjnego chłodzenia Nvidii. Chłodzenie wykorzystuje aluminiowy radiator z trzema miedzianymi rurkami cieplnymi, a całość przewiewa wentylator promieniowy (tzw. turbina). Całość schowano pod efektowną obudową, a z tyłu znalazła się płytka backplate. Do dyspozycji oddano standardowy zestaw wyjść wideo, a więc DVI-D, HDMI 2.0b i 3x DisplayPort 1.4. Dodatkowe zasilanie doprowadza 8-pinowe gniazdo. Specyfikacja karty graficznej Gigabyte GeForce GTX 1080 Turbo OC 8G: układ graficzny: Nvidia Pascal GP104 procesory strumieniowe: 2560 taktowanie rdzeni: 1657/1797 MHz (OC Mode) pamięć wideo: 8 GB GDDR5X 256-bit taktowanie pamięci: 10 010 MHz złącze zasilające: 8-pin wyjścia wideo: DVI-D, HDMI 2.0b, 3x DisplayPort 1.4 chłodzenie: autorskie (2-slotowe) Cena i termin sklepowej premiery karty jeszcze nie jest nam znany. Można jednak podejrzewać, że będzie to jedna z tańszych wersji GeForce'a GTX 1080.
informatyka  45 Składając komputer coraz częściej zwracamy uwagę nie tylko na wydajność i kulturę pracy, ale też wygląd i estetyczne ułożenie podzespołów. Firma EVGA postanowiła więc wyjść naprzeciw pedantom osobom dbającym o porządek w obudowie i przygotowała adapter usprawniający aranżację okablowania z nowych kart graficznych GeForce GTX 1000. EVGA PowerLink to prosta konstrukcja, która ma za zadanie przenieść gniazda zasilające z górnej krawędzi na tył karty graficznej – rozwiązanie to pozwala poprawić przepływ powietrza w obudowie, zmniejsza wysokość całej konfiguracji, a także poprawia aspekt wizualny komputera (przewody z zasilacza nie rzucają się tak bardzo w oczy). EVGA PowerLink - adapter   EVGA PowerLink - adapter Karta ze standardowo podłączonymi przewodami i z adapterem PowerLink Producent zadbał również o kompatybilność adaptera z różnymi kartami graficznymi, bo wtyczki zasilające można tutaj dowolnie rozsuwać i zamieniać (obsługiwane są wszystkie najpopularniejsze konfiguracje: 6-pin, 8-pin 6+8-pin, 8+6-pin i 2x 8-pin). Dodatkowo w obudowie umieszczono kondensatory, które mają za zadanie poprawić stabilność napięcia zasilającego. EVGA PowerLink - adapter Adapter EVGA PowerLink kosztuje 30 dolarów. Producent przygotował jednak dla swoich klientów specjalną promocją – do kart GeForce GTX 1080, GTX 1070 i GTX 1060 jest on dodawany za darmo (wymagana jest rejestracja na stronie producenta).
informatyka  44 Dobrze znana wielu graczom firma SteelSeries ponownie poszerza swoją ofertę. Tym razem do sprzedaży trafią nowe słuchawki z linii SteelSeries Arctis. Zdaniem producent spodziewać możemy się tutaj nie tylko oryginalnej stylistyki, ale również innowacyjnych technologii, dzięki którym słuchawki będą doskonale wyglądać, brzmieć, a dodatkowo zapewnią wysoki komfort użytkowania. Nowa linia słuchawek obejmować będzie na starcie 3 modele - Arctis 3, Arctis 5 i Arctis 7. We wszystkich z nich znaleźć ma się zestaw audio od SteelSeries, który wykorzystywany był dotychczas w słuchawkach z wyższej półki cenowej. Liczyć można naturalnie na dźwięk przestrzenny w systemie 7.1. SteelSeries Arctis słuchawki Cechą wspólną wszystkich modeli będzie też przeprojektowany, wysuwalny, dwukierunkowy mikrofon o nazwie ClearCast. Charakteryzuje się on podobno maksymalną redukcję szumów, która zapewnia przejrzystą komunikację głosową, koncentrującą się wyłącznie na wypowiedziach użytkownika. „Nawet najbardziej popularne na rynku słuchawki gamingowe posiadają mikrofon, który w najlepszym wypadku jest przeciętny. Uważamy, że dotychczasowe podejście rynku słuchawkowego jest błędne, więc zakwestionowaliśmy ich punkt widzenia. Zastosowaliśmy taki rodzaj mikrofonu, który w końcu spełni oczekiwania graczy.” – Ehtisham Rabbani, CEO SteelSeries Producent zastosował przy tym konstrukcję wykorzystującą zawieszenie gogli narciarskich. Słuchawki wyposażone są w regulowany i odpinany pałąk, który potrafi dostosować się do każdego rozmiaru i kształtu głowy. Całość równomiernie rozkłada ciężar słuchawek na górnej części głowy i zapobiega tworzeniu się nieprzyjemnych punktów ucisku nawet po dłuższym okresie użytkowania. SteelSeries Arctis 7 Cała linia SteelSeries Arctis jest do siebie bardzo podobna, różni się praktycznie wyłącznie dodatkowymi funkcjami, które gracz dobiera w zależności od preferencji - chociażby Prism RGB czy ChatMix. Warto jednak dodać, że Arctis 3 i Arctis 5 to modele przewodowe, a Arctis 7 już bezprzewodowy. Słuchawki SteelSeries Arctis 3, Arctis 5 i Arctis 7 dostępne są obecnie w ofercie Best Buy, odpowiednio za 79,99, 99,99 oraz 149,99 dolarów, na oficjalnej stronie producenta. Wkrótce pojawić mają się również w polskich sklepach.
informatyka  43 Do tej pory firma ADATA nie miała w swojej ofercie nośników SSD z interfejsem PCI-Express i nie mogła konkurować w najwyższym segmencie wydajnościowym. Tajwański producent postanowił jednak nadrobić zaległości i zaprezentował superszybkie modele XPG SX8000. Seria XPG SX8000 obejmuje nośniki typu M.2 2280 w czterech wersjach pojemnościowych: 128 GB, 256 GB, 512 GB i 1 TB (dostępna w późniejszym terminie). Producent zastosował tutaj kontroler Silicon Motion SM2260 obsługujący interfejs PCI-Express 3.0 x4 i protokół NVM-Express 1.2, a także kości pamięci Micron 3D MLC NAND. Nie zabrakło też pamięci DRAM i bufora działającego na zasadzie pamięci SLC NAND, ale producent nie ujawnił szczegółów na ich temat. Dzięki zastosowaniu wydajnych podzespołów, nośniki mogą pochwalić się transferami sięgającymi nawet 2400 MB/s przy sekwencyjnym odczycie i 1000 MB/s przy sekwencyjnym zapisie. Całkiem nieźle wygląda też liczba operacji wejścia/wyjścia na sekundę – w przypadku losowego odczytu dochodzi ona do 100 000 IOPS, a w przypadku losowego zapisu nawet do 140 000 IOPS. Mniej pojemne wersje osiągają gorsze wyniki. ADATA XPG SX8000 dysk SSD Pod koniec października mają pojawić się wersje z radiatorami, które nie będą się tak nagrzewać i zaoferują lepsze osiągi Producent zadbał także o odpowiednią żywotność dysków, bo udziela na nie 5-letniej gwarancji podobno z bardzo wysokim limitem TBW (szczegółowe informacje jeszcze nie zostały ujawnione). Specyfikacja nośników ADATA XPG SX8000: pojemność: 128 GB, 256 GB, 512 GB, 1 TB typ: M.2 2280 interfejs: PCI-Express 3.0 x4, NVM-Express 1.2 kontroler: Silicon Motion SM2260 kości pamięci: Micron 3D MLC NAND pamięć podręczna: b.d. wydajność - transfery (odczyt/zapis): 128 GB: 1000/300 MB/s 256 GB: 2000/600 MB/s 512 GB: 2400/1000 MB/s wydajność - operacje wej/wyj (odczyt/zapis): 128 GB: 45 000/75 000 IOPS 256 GB: 80 000/130 000 IOPS 512 GB: 100 000/140 000 IOPS wymiary: 22 x 80 x 3,5 mm gwarancja: 5 lat Producent jeszcze nie ujawnił terminu sklepowej premiery i cen nośników XPG SX8000. Wiadomo jednak, że w październiku pojawią się także wersje z radiatorem. Aktualizacja 04.10.2016 15:20 ADATA XPG SX8000 Dyski ADATA XPG SX8000 będą dostępne w Polsce w połowie października. Do sklepów trafią wersje o pojemnościach: 128, 256 oraz 512 GB. Sugerowane ceny detaliczne wyglądają bardzo obiecująco, bo wynoszą odpowiednio: 299, 469 i 899 złotych.
informatyka  42 Od kilku dni jest już nowa wersja 4.2.1, całkiem niezłego narzędzia do optymalizacji Windows 10: Ultimate Windows Tweaker. Więcej informacji o jego możliwościach przeczytacie poniżej. Niestety zdarza się, że najnowszą wersje 4.2.1 blokuje oprogramowanie antywirusowe - w naszym przypadku Symantec. Zgłasza zagrożenie o nazwie Sonar.Heuristic.152. Na oficjalnej stronie projektu jeszcze nie ma komunikatu w tej sprawie. Trudno powiedzieć, czy to pomyłka algorytmów antywirusowych, czy może UWT 4.2.1 faktycznie zawiera kod, który jest niebezpieczny, lub bardzo podobny do takiego zagrożenia. Będziemy śledzić ten temat, a na razie polecamy wstrzmać się z instalowaniem tego softu. Zamiennie polecamy równie ciekawy ShutUp10
informatyka  41 Komputronik przygotował jednodniową promocję na gamingowy komputer MSI Nightblade MI2C – propozycja jest naprawdę interesująca, bowiem można go kupić w atrakcyjnej cenie 3499 złotych. MSI Nightblade MI2C to konstrukcja zaprojektowana specjalnie z myślą o graczach. Mimo niewielkich rozmiarów, komputerek oferuje odpowiednie osiągi, by pograć w najnowsze gry i komfortowo korzystać z gogli VR. Jakiś czas temu mieliśmy okazję przetestować ten model i przyznaliśmy mu odznaczenie "Dobry Produkt” - zainteresowanych odsyłamy do recenzji. Na pokładzie tej niewielkiej maszyny znajduje się procesor Intel Core i5 najnowszej generacji Skylake, 8 GB pamięci RAM oraz karta graficzna NVIDIA GeForce GTX 970. Wszystko to wystarczy do komfortowej rozgrywki w rozdzielczości Full HD. Specyfikacja MSI Nightblade MI2C-086XEU przedstawia się następująco: procesor: Intel Core i5-6400 pamięć RAM: 8 GB DDR4 SO-DIMM karta graficzna: Nvidia GeForce GTX 970 dysk twardy: 1 TB (HDD) zasilacz: 350 W wymiary: 127,6 x 234,8 x 340,6 mm waga: 8 kg Standardowa cena modelu MSI Nightblade MI2C-086XEU w sklepie Komputronik to 3999 złotych, ale dzisiaj można go kupić w promocyjnej cenie 3499 złotych.
informatyka  40 W dniach 21-23 października odbędą się targi Poznań Game Arena. Na miejscu nie zabraknie firmy Modecom, która zaprosiła do współpracy jeden z największych sklepów internetowych w Polsce – Morele.net. Partnerzy na wspólnie zorganizowanym stoisku o powierzchni 200 metrów kwadratowych przygotują dla odwiedzających poznańskie targi mnóstwo atrakcji. Wspólne stoisko Modecom i Morele.net znajdzie się w pawilonie 8 i będzie podzielone będzie na trzy strefy: free to play, rozrywkową ze sceną oraz strefę sprzedaży promocyjnej. W każdej z tych stref na odwiedzających czekać będzie mnóstwo atrakcji: premiery produktów dla graczy z linii Modecom Volcano, stanowiska do grania, a także spotkania z cosplayerami. W organizowanych w trakcie całej imprezy konkursach do wygrania będą także bardzo atrakcyjne nagrody. Modecom Gamer LS01 W strefie Free to play znajdzie się 14 stanowisk komputerowych, przy których fani gier komputerowych będą mogli przetestować najnowszy sprzęt z linii Modecom Volcano. Myszy, klawiatury mechaniczne i słuchawki będzie można przetestować na najpopularniejszych e-sportowych tytułach: Counter-Strike: Global Offensive, League of Legends, Gang Beasts, Overwatch oraz Forza Motorsport 6. Oprócz tego przewidziano premierę długo oczekiwanej gry, niemniej jednak producent jeszcze nie chce ujawniać szczegółów na temat tego wydarzenia (szczegóły premiery zostaną podane już wkrótce). Modecom GMX4-LS03 Fani gier komputerowych w trakcie poznańskiej imprezy będą mogli wziąć udział w dwóch otwartych turniejach. Każdy, kto przyjdzie na stoisko Modecom i Morele.net, może spróbować swoich sił w grach: Counter-Strike: Global Offensive, League of Legends. Oprócz tego, odwiedzający stoisko Modecom – Morele.net będą mieli okazję spotkać się z gwiazdami polskiego e-sportu, a nawet zmierzyć się z nimi w najpopularniejszych tytułach. Na stoisku Modecom – Morele.net przez wszystkie trzy dni trwania imprezy gościć będą również dwie cosplayerki. Jak przystało na imprezę o profilu targowym, na wspólnym stoisku Modecom – Morele.net nie może zabraknąć również produktów sprzedawanych w bardzo atrakcyjnych cenach. W specjalnej strefie sprzedaży promocyjnej będzie można kupić m.in. premierowy sprzęt gamingowy marki Modecom, a także wiele innych atrakcyjnych produktów.
informatyka  39 Opinie o najnowszej architekturze Nvidii - Pascal, są mocno podzielone. Jedni uważają, że przyniosła ona zdecydowaną poprawę wydajności i sprawności energetycznej, a inni, iż to tak naprawdę Maxwell wykonany jedynie w mniejszym procesie technologicznym z podbitymi zegerami. Tak czy inaczej, nie zmienia to faktu, że GTX 1070 oraz 1080 to obecnie najwydajniejsze karty na rynku konsumenckim. Jest jeszcze nowy Titan X (też oczywiście oparty na architekturze Pascal), ale to tak naprawdę konstrukcja skierowana do nieco innej grupy docelowej. Dziś przyglądamy się bliżej autorskiej karcie Zotaca opartej na układzie GTX 1070. Zotac AMP EXTREME Standardowo jednak, zanim przejdziemy do testów recenzowanej karty przypomnijmy najważniejsze cechy nowej architektury Nvidii oraz układu GTX 1070. Do najważniejszych z pewnością zalicza się udoskonalony proces technologiczny - 16 nm FinFET, który pozwolił osiągnąć lepszą wydajność oraz sprawność energetyczną. GTX 1070 został wyposażony w 1920 procesorów strumieniowych, 120 jednostek teksturujących oraz 64 renderujące. W relacji do większego brata (GTX 1080) wycięto więc jeden klaster GP (5 bloków SM), obniżono też nieco taktowanie bazowe (do 1506 MHz), a pamięci GDDR5X zastąpiły "zwykłe" GDDR5.  Architektura Pascal Warto również wspomnieć o nowych technologiach jakie zostały zaprezentowany przy okazji premiery architektury Pascal. Mowa tutaj o bardzo rozbudowanej opcji przechwytywania obrazu (w bardzo wysokiej rozdzielczości) - Ansel oraz VWorks Audio, które to umożliwia znacznie lepsze niż do tej pory pozycjowanie dźwięku. Sporo zmieniło się również na froncie VR. Dodano możliwość wykorzystania dwóch kart poprzez SLI, a także wsparcie dla PhysX. Nowa odsłona kart Nvidii to również kolejna iteracja GPU Boost (3.0), który teraz jeszcze lepiej zarządza wszystkimi parametrami GPU.
informatyka  38 Niedawno pisaliśmy, że Acer Predator XB241H został wybrany oficjalnym monitorem 11. sezonu turnieju Intel Extreme Masters. To jednak nie koniec sukcesów firmy Acer, bo została ona oficjalnym sponsorem Mistrzostw Świata League of Legends 2016 oraz wydarzenia 2016 All Star Event, a jej monitory Predator XB1 znajdą się znajdą się na wszystkich scenach, salach treningowych i stanowiskach do streamowania rozgrywek. Mistrzostwa Świata League of Legends, znane szerzej jako Worlds, to międzynarodowy turniej e-sportowy trwający 5 tygodni, w trakcie którego drużyny zapewniają widzom rozrywkę na najwyższym poziomie. W finałach bierze udział 16 zespołów, które zwyciężyły w regionalnych ligach, między innymi z: Ameryki Północnej, Europy, Korei, Chin czy Tajwanu. Gracze zawalczą o pulę nagród, która w tym roku wyniesie aż 2 miliony dolarów amerykańskich. Zawody mają miejsce w Los Angeles, rozpoczęły się 29 września i potrwają do 29 października. Po zakończeniu Mistrzostw Świata kibice będą mogli zagłosować na swoich ulubionych graczy, którzy wezmą udział w wydarzeniu All Star Event – rozegra się ono w Barcelonie pomiędzy 8 a 11 grudnia. ASE to świetna okazja dla kibiców do wywarcia pływu na rozgrywki. Acer Predator XB1 - monitor Monitor Acer Predator XB241H ma 24-calowy ekran o rozdzielczości Full HD – charakteryzuje się on czasem reakcji na poziomie 1 ms oraz odświeżaniem 144 Hz (z możliwością podkręcenia tej wartości do 180 Hz). Dodatkowym atutem jest wsparcie dla technologii Nvidia G-Sync, co w połączeniu z wysoką częstotliwością odświeżania przekłada się na płynny i pozbawiony smużenia obraz. Matryca zapewnia także szerokie kąty widzenia: 170 stopni w poziomie i 160 stopni w pionie, dzięki czemu gracz nie przegapi żadnego celu.
informatyka  37 Firma ASUS zapowiedziała premierę monitora ROG Swift PG258Q, w którym zastosowano najszybszą obecnie dostępną matrycę TN – oferuje ona odświeżanie aż 240 Hz. Wprawdzie nowy model ma zadebiutować dopiero na początku przyszłego roku, ale już teraz znamy pierwsze konkretne szczegóły techniczne. ROG Swift PG258Q wykorzystuje matrycę TN o przekątnej 24,5 cali – zajmuje on mniej miejsca w porównaniu do modeli 27- czy 34-calowych, a w razie potrzeby można połączyć kilka takich ekranów np. w trybie Nvidia Surround (na pewno pomogą w tym wąskie ramki). Głównym atutem monitora jest jednak szybkość matrycy, bowiem producent zastosował tutaj panel o rozdzielczości Full HD, odświeżaniu 240 Hz i czasie reakcji 1 ms, a całość uzupełnia technologia Nvidia G-Sync. Monitor sprawdzi się zatem szczególnie w tych dynamicznych grach (oczywiście pod warunkiem, że komputer będzie w stanie zapewnić odpowiednią płynność animacji). Warto również zauważyć, że podstawa monitora pozwala regulować pochylenie, wysokość i obrót ekranu. Z tyłu znalazły się przyciski i joystick do sterowania menu OSD. No i to wzornictwo… :) Opisywany model ma zadebiutować na początku przyszłego roku. Wprawdzie sugerowana cena jeszcze nie została ustalona, ale na pewno nie będzie to tania propozycja – tym bardziej, że do wykorzystanai potencjału wymagany jest też odpowiednio wydajny komputer.
informatyka  36 Komputery All-in-One kojarzą się ze słabszymi konfiguracjami, które co najwyżej nadają się do obsługi multimediów. Firma NTT System wprowadziła jednak do oferty wyjątkową konstrukcje, która powinna zainteresować graczy – nie tylko ze względu na bardzo wydajne podzespoły, ale też duży, zakrzywiony ekran. Problemem tutaj może być jednak cena, bo ta wynosi aż 13 999 złotych. Parametry nowego komputera zostały dobrane tak, aby zapewnić maksymalną wydajność w najnowszych grach odtwarzanych na najwyższych rozdzielczościach. Dodatkowym atutem jest zakrzywiony ekran w rozdzielczości 3440 x 1440 pikseli, który oferuje zupełnie nowy poziom pracy i rozrywki - dla osoby siedzącej przed ekranem obraz wydaje się większy, otaczający i wciągający, zachowując jednocześnie maksymalny komfort dla oczu. Dodatkowo komputer wyposażony jest w zintegrowany zestaw trójdrożnych głośników oraz kamerę 720p USB, która posiada możliwość odłączenia od konstrukcji. NTT Game W L40 komputer Integralną częścią monitora jest komputer, który wykorzystuje topowe podzespoły. Producent zastosował tutaj 4-rdzeniowy/8-wątkowy procesor Intel Core i7-6700, 16 GB pamięci DDR4-2133 MHz, a także karę graficzną Nvidia GeForce GTX 1070. Ponadto udostępniono dwa dyski – wydajny SSD o pojemności 250 GB, a także standardowy HDD 1 TB. NTT Game W L40 Jak wygląda środek gamingowego komputera AiO? (na zdjęciu podobny model marki DigitalStorm z kartą GeForce GTX 1080) Warto także zwrócić uwagę na rozwiązanie zasilania komputera. Jeden przewód dostarcza energię do dwóch oddzielnych zasilaczy. Taki układ pozwala na odseparowanie zasilania ekranu od zasilania podzespołów komputera, tym samym eliminując zakłócenia obrazu, jakie mogły by powstać podczas dużego obciążenia maszyny. Rozwiązanie to pozwala jednocześnie uniknąć plątaniny kabli. Specyfikacja komputera NTT Game W L40: ekran: 34” 3440 x 1440 piksele 60 Hz (zakrzywiony) procesor: Intel Core i7-6700 płyta główna: mini ITX (chipset Intel B150) pamięć RAM: 16 GB DDR4-2133 karta graficzna: Nvidia GeForce GTX 1070 8 GB dysk SSD: 250 GB dysk HDD: 1 TB (7200 RPM) zasilacz: podwójny - wewnętrzny ATX 450 W 80 Plus Gold, zasilacz ekranu Flex ATX 90 W system operacyjny: Windows 10 Home dodatkowe: kamera USB 720p, trójdrożne głośniki stereofoniczne, stabilna i estetyczna noga o regulowanym kącie pochylenia złącza: 1x USB 3.0, 1x USB 3.0 (dla kamery), 1x USB 2.0, wejście/wyjścia audio, czytnik kart SD Komputer NTT Game All-In-One W L40 jest dostępny dla partnerów producenta oraz dla klientów indywidualnych, a jego cena detaliczna to 13 999 złotych.
informatyka  35 Na początku miesiąca w polskich sklepach pojawiła się odświeżona wersja laptopa ASUS ROG G752VS, która otrzymał wydajny, odblokowany procesor, jedną z najwydajniejszych kart graficznych i efektywne chłodzenia. Nowa konstrukcja z pewnością znajdzie swoich zwolenników. ROG G752VS wyposażony jest w 17,3-calowy ekran IPS Full HD, który wyróżnia się bardzo dobrą jakością wyświetlanego obrazu, wysokim kontrastem i szerokimi kątami widzenia. Dodatkowym atutem jest tutaj antyrefleksyjna matryca - zwiększa ona komfort korzystania z laptopa nawet przy mocnym oświetleniu. Producent zastosował tutaj również klawiaturę z technologią antighosting, która powoduje, że polecenia są interpretowana szybko i poprawnie – nawet jeżeli naciskamy do 30 klawiszy jednocześnie. Pięć dedykowanych przycisków macro pozwala zaprogramować kilka kompleksowych kombinacji. 2,5-milimetrowy skok klawisza, oddzielne kursory i podświetlenie ułatwiają rozgrywkę. W środku znalazł się procesor Intel Core i7-6820HK, 16 GB pamięci DDR4 RAM, a także karta graficzna Nvidia GeForce GTX 1070. Konfiguracja ta bez problemu poradzi sobie z najnowszymi grami i komfortową obsługą gogli VR. Gdyby jednak okazała się ona jeszcze za słaba, korzystając z dostępnego w laptopie oprogramowania do przetaktowania, użytkownik może przyśpieszyć CPU do 4,0 GHz. Nie mogło też zabraknąć odpowiedniego chłodzenia. Producent zastosował tutaj konstrukcję opartą o komorę parową 3D i ciepłowody, która oferuje efektywne odprowadzanie ciepła, nawet przy podkręconych komponentach. Laptopy z serii ROG współpracują z oprogramowaniem ROG Gaming Center - jest to zintegrowane centrum kontroli nad wszystkimi potrzebnymi funkcjami. Sprawdzimy tu informacje systemowe, ustawimy skróty klawiszowe, dostosujemy ustawienia audio, jak również uruchomimy nagrywanie rozgrywki. Ponadto, technologia ASUS GameFirst III optymalizuje ruch sieciowy, zapewniając szybsze i płynne granie online. Intuicyjny interfejs daje wybór pomiędzy czterema wstępnie zaprogramowanymi trybami pierwszeństwa pakietów (Optymalizacja, Gra, Przesyłanie strumieniowe i Udostępnianie plików) poprzez intuicyjny interfejs.
informatyka  34 Firma MSI wzbogaciła ofertę o chłodzenie Core Frozr L, które współpracuje z wszystkimi najpopularniejszymi podstawkami pod procesory AMD i Intel – w tym także nadchodzącym gniazdem AMD AM4. Nowa konstrukcja została utrzymana w efektownym wzornictwie nawiązującym do płyt głównych z serii Gaming, a przy tym zapewnia bardzo dobra wydajność i wysoką kulturę pracy. Core Frozr L zalicza się do wieżowych konstrukcji i ma 155 mm wysokości, więc powinien się zmieścić do wszystkich standardowych obudów typu tower. Ponadto, dzięki smukłej budowie, nie powinno też być problemów z kompatybilnością z wysokimi modułami pamięci RAM oraz kartami graficznymi z płytką backplate. Chłodzenie wykorzystuje aluminiowy radiator ze specjalnie wyprofilowanymi żeberkami i cztery miedziane, niklowane ciepłowody o średnicy 8 mm. Całość owiewa 120-milimetrowy wentylator TORX Fan, który już wcześniej był stosowany w kartach graficznych firmy MSI. W razie potrzeby można dodać drugi taki model, ale trzeba go dokupić we własnym zakresie. MSI Core Frozr L W zestawie znajdują się dwie wymienne osłony radiatora MSI Core Frozr L jest kompatybilny z podstawkami AMD AM2(+), AM3(+), AM4, FM1, FM2(+), a także Intel LGA 775, LGA 115x, LGA 1366 i LGA 2011(-3). W zestawie znajdują się także wymienne płytki osłaniające radiator (srebrna i czarna
informatyka  33 Czy rzeczywiście wszystkie wydruki muszą wyglądać tak samo? Czy jesteśmy skazani na standardowe możliwości, które dają nam tonery CMYK? Okazuje się, że nie. Firma OKI wzbogaciła swoją ofertę o neonowe tonery, które otwierają zupełnie nowe możliwości zarówno dla branży kreatywnej, jak i dla poligrafii. Co możemy zatem uzyskać stosując neonowe kolory? Współcześnie dość trudno wyróżnić się ze swoimi wydrukami na tle konkurencji. Niezależnie czy staramy się ozdobić witrynę sklepową, poinformować klientów o promocji, wydrukować ulotki czy przygotować atrakcyjny POS.  Możliwości kreatywne były do tej pory ograniczone paletą barw tworzonych za pomocą składowych CMYK. Sytuacje całkowicie zmieniają neonowe kolory, dzięki którym wydruki wchodzą na całkiem nowy, wyższy poziom.  Dzięki nim możemy zaprojektować materiały, które zachwycą żywymi, atrakcyjnymi wizualnie barwami, tak różnymi od tego, co spotykamy obecnie. Dużo łatwiej w ten sposób przyciągnąć uwagę klientów i wzbudzić ich zainteresowanie. Druk z zastosowaniem fluorescencyjnych materiałów umożliwia przygotowanie wyjątkowo jaskrawych, przykuwających oko materiałów i to niezależnie, czy drukujemy na jasnym czy na ciemnym tle. Co więcej, możliwe jest drukowanie niemal na każdej powierzchni, zatem nasze wydruki bez problemu przeniesiemy np. na ubrania, obudowy telefonów lub gadżety reklamowe naszej firmy. Bez problemu wydrukujemy także unikalne graficzne bilety, produkty dekoracyjne, opakowania czy materiały edukacyjne OKI Pro6410 NeonColor Jak na razie jedyną drukarką obsługującą neonowe tonery jest model OKI Pro6410 NeonColor Neonowe kolory to także świetny sposób, aby w prosty i tani sposób uzyskać na wydrukach efekty 3D. Przygotowane w ten sposób wystawy i materiały promocyjne zyskują na atrakcyjności i efektywniej zachęcają potencjalnych klientów. Istotną zaletą jest również ograniczenie kosztów. Neonowe kolory sprawiają, że znika konieczność tworzenia kosztownych wydruków próbnych, które często wymagały ręcznych technik drukarskich jeszcze bardziej windując koszty. Dzięki drukarkom tego typu firmy czy samodzielnie działy graficzne zyskują potężne narzędzie do twórczej pracy, a stworzone w ten sposób materiały wyróżnią nas na tle konkurencji. Neonowe tonery jak na razie obsługuje tylko drukarka Pro6410 NeonColor - jej sugerowana cena to 2309 euro. Ceny tonerów to około 260 euro.
informatyka  32 W ofercie firmy Corsair pojawiła się limitowana edycja pamięci Dominator Platinum Special Edition, która powinna zainteresować najbardziej wymagających klientów – nie tylko ze względu na świetną wydajność, ale też eleganckie wzornictwo. Na rynku jest dostępna cała gama pamięci, ale chyba jeszcze nikt nie podszedł do tematu w ten sposób. Pamięci Dominator Platinum Special Edition bazują na konstrukcji zwykłych modułów Dominator Platinum, niemniej jednak producent wprowadził w nich kilka usprawnień. Przede wszystkim zastosowano nowy radiator – do wyboru w wersji chromowanej lub czarnego anodyzowanego aluminium. Poprawiono też podświetlenie radiatora. Na każdym module umieszczono laserowo grawerowany numer zestawu. Corsair Dominator Platinum SE pamięci DDR4 RAM To jednak nie wszystko, bo producent zastosował też odpowiednie komponenty. Moduły wykorzystują 10-warstwową płytkę drukowaną oraz wyselekcjonowane kości pamięci, dzięki czemu oferuję jeszcze lepszy potencjał na podkręcanie – standardowa częstotliwość to 3200 MHz i takie też ustawienia zapisano w profilu XMP, ale podobno można z nich „wycisnąć” przynajmniej 3600 MHz. Corsair Dominator Platinum SE pamięci DDR4 RAM Pamięci Dominator Platinum Special Edition występują w dwóch konfiguracjach: 2-kanałowej 2x 16 GB w cenie 320 euro oraz 4-kanałowej 4x 8 GB w cenie 360 euro (obydwie w dwóch kolorach). Zainteresowani? Musicie się spieszyć, bo każdy z czterech zestawów jest dostępny w limitowanej edycji 500 sztuk.
informatyka  31 Monitor marzeń. Pewnie właśnie tak można by nazwać urządzenie, które firma Sharp zaprezentowała podczas tegorocznej edycji CEATEC w Japonii. Zaprezentowany przez firmę Sharp monitor został wyposażony w 27-calowy ekran, na którym wyświetlany jest obraz o rozdzielczości 8K, czyli 7680 x 4320 pikseli – to ponad 33 miliony punktów, 4 razy więcej niż w przypadku 4K i 16 razy więcej niż w Full HD. Jak Sharp upchnął tyle pikseli na 27-calowym wyświetlaczu? Producent wykorzystał autorską technologią IGZO, która z takich właśnie możliwości jest znana. Rozdzielczość jednak to nie wszystko. Monitor dodatkowo obsługuje funkcję HDR (co oznacza żywsze i lepiej odwzorowane kolory), a obraz odświeża z szybkością 120 klatek na sekundę. Jasność sięga natomiast 1000 nitów. Sharp 8K bok Największym problemem jest obecnie to, że monitor jest niezwykle wymagający. Do przetwarzania najwyższej jakości wideo wymaga szybkości rzędu 120 Gb/s, dlatego też Sharp musiał podłączyć go do komputera kilkoma przewodami DisplayPort. Niemniej taka specyfikacja na pewno może robić wrażenie. Cena? Data premiery? Na razie brak.
informatyka  30 Firma Microsoft rozsyła zaproszenia na swoją kolejną konferencję. Pewnym można być jednak tylko dnia, w którym impreza się odbędzie. Szykowane nowości pozostają bowiem w kwestii domysłów. Konferencja zaplanowana została jeszcze na ten miesiąc - konkretnie na 26 października. Zaproszenia sugerują jednoznacznie, że głównym tematem imprezy będzie Windows 10. To jednak temat na tyle rozległy, że trudno stwierdzić, czym konkretnie producent zechce się pochwalić. Microsoft zapowiada konferencję Z największym prawdopodobieństwem mówić można tutaj o nowych funkcjach systemu. Jeśli organizowana jest w tym celu konferencja to należałoby spodziewać się czegoś interesującego i na to mamy nadzieję. Czy dane nam będzie poznać nowe smartfony? Od dłuższego czasu mówi się, iż Microsoft zakończy wkrótce żywot marki Lumia, na której miejsce wkroczy Surface Phone. Niestety, wedle zgodnych opinii obserwatorów nie stanie się to na zapowiadanej konferencji. Nowy smartfon nie jest ponoć gotowy. Nie będzie zatem jakichkolwiek urządzeń? Spekuluje się o komputerze All-In-One cechującym się mocną specyfikacją i niezwykle stylowym wyglądem. Być może producent uraczy nas też nowym tabletem.
informatyka  29 Firma OKI zaprezentowała na konferencji w Mediolanie całą gamę nowych drukarek. Oferta producenta poszerzyła się nie tylko o nowe modele drukarek kolorowych i urządzeń wielofunkcyjnych (MFP), ale też nową platformę dla drukarek inteligentnych. Nowe podejście ma odmienić sposób wykorzystywania drukarek w przedsiębiorstwach wszelkich rozmiarów – od niewielkich i domowych biur po duże firmy. Nowa oferta zawiera niedrogie modele C332dn i MC363dn, które wraz z modelem ProQ2400 o wysokiej jakości wydruków są najszybszymi drukarkami w swoich klasach. Model MC363dn umożliwia dwustronne kopiowanie, faksowanie, skanowanie i drukowanie. Dzięki firmie OKI kupno mniejszej drukarki biurkowej nie oznacza rezygnacji z funkcji. Model C542dn oraz urządzenie wielofunkcyjne MC573dn to najnowsze dodatki do serii inteligentnych drukarek firmy OKI, która zawiera już modele MB492 i MB562 oraz serie MC800, MC700/MB700 i ES9000. Firma OKI ma teraz szeroką ofertę drukarek i urządzeń wielofunkcyjnych od biurkowych po działowych dla firm każdego rozmiaru. Drukarka C542dn jest unikatowa dla producenta, gdyż posiada funkcje dotychczas dostępne tylko w droższych urządzeniach – oferuje możliwość łączenia się z istniejącą flotą drukarek podążających, jak również funkcję drukowania na życzenie, dostępną przez panel dotykowy. Łączy się także z chmurą zapewniając pełną kompatybilność z rozwiązaniami mobilnymi. Zarówno C542, jak i MC573 są wyposażone w 7-calowy ekran dotykowy i korzystają z otwartej platformy sXP (smart Extendable Platform) firmy OKI. Umożliwia to darmowe łączenie się z oprogramowaniem SENDYS Explorer LITE do zarządzania dokumentami, co jest wysoce oszczędnym sposobem na bezpieczne zarządzanie dokumentami. Platforma umożliwia też integrację z aplikacjami innych firm, takimi jak: PaperCut, Drivve Image, Ringdale FollowMe lub YSOFT SafeQ. C542 i MC573 są zgodne z usługą AirPrint firmy Apple Inc, a wszystkie urządzenia z usługą Google Cloud Print 2.0, która pozwala drukować podczas pracy zdalnej, oraz Wireless Direct, która umożliwia bezpieczne, jednoczesne podłączanie urządzeń przewodowych i bezprzewodowych. Standardowo dostępna łączność Gigabit Ethernet ułatwia przesyłanie dużych, kolorowych plików. Modele C612dn i C712dn to górna półka nowego asortymentu. Łączą one szybkie wydruki o wysokiej jakości z niezawodnością oraz bezpieczeństwem przy zaskakująco niskim koszcie posiadania. W ofercie znajdują się także drukarki LED A3, takie jak C823/833/843, które są najmniejszymi modelami na rynku Dzięki technologii cyfrowej LED oraz wydrukom HD Colour firmy OKI seria C800 gwarantuje wysoką jakość wydruku o nasyconych kolorach i wyraźnych szczegółach na niezrównanym zakresie nośników. Sprawia to, że są one idealne dla branży kreatywnej. Modele C823/C833/C843 z nowego asortymentu są odpowiedzią na potrzeby większych sklepów, które wymagają niezawodności przy dużej ilości kolorowych wydruków wysokiej jakości wykonywanych na miejscu oraz drukowania materiałów marketingowych (od broszur po banery) na żądanie. Te drukarki A3 to idealny wybór dla sprzedawców, gdyż łączą niewielkie rozmiary (co pozwala sprzedawcom wykorzystać przestrzeń sklepową na promocję urządzeń i usprawnienie obsługi klienta) z wydajnymi materiałami eksploatacyjnymi oraz możliwością radzenia sobie z wymaganiami drukowania na miejscu. Są one także wyposażone w cenne funkcje zabezpieczające, takie jak prywatne drukowanie oraz odblokowywania kart opcjonalnych, co pozwala zachować poufność dokumentów. Ponadto dostępny jest pakiet dla programistów, który umożliwia szybkie tworzenie spersonalizowanych rozwiązań. Małe grupy robocze mogą za jego pomocą łączyć się z istniejącą grupą drukowania podążającego. Na przykład: sprzedawca może zaprojektować materiały promocyjne w głównej siedzibie firmy i udostępnić je lokalnym przedstawicielstwom za pomocą programu Sendys Explorer. Wystarczy, że kierownik sklepu podejdzie to urządzenia MFP, uwierzytelni swoje dane i już może drukować materiały promocyjne. Firma OKI pomaga sprzedawcom redukować koszty, oszczędzać czas i dostosowywać się do zmieniających się warunków bez długotrwałych przygotowań.
informatyka  28 To co od lat dzieje się z marką Amigi, wiedzą tylko najwięksi fani tego legendarnego komputera. Sam przygodę z Amigą zakończyłem wiele lat temu, ale zdążyłem być posiadaczem modeli A500 oraz A1200. Te niezapomniane i pod wieloma względami rewolucyjne komputery wywołują dziś ogromny sentyment - i właśnie na fali tej nostalgii powstała ARMIGA. ARMIGA to dzieło hiszpańskiej grupy DARMA Projects. Zgodnie z nazwą, jest to sprzętowy emulator Amigi (OCS/ECS) oparty na procesorze ARM. Na razie - brak wsparcia dla układu graficznego AGA (A1200/A4000), ale jest ono zapowiedziane. W naszej redakcji wylądował prototyp ARMIGA w wersji Full Edition - z wbudowaną stacją dysków. ARMIGA w akcji - Super Frog na padzie i 50-calowym TV ARMIGA - dlaczego warto zwrócić na nią uwagę? bezproblemowe podłączenie do TV/monitorów przez HDMI prosta obsługa za pomocą pada/myszki/klawiatury USB uruchamianie gier z plików ADF z karty SD lub pendrive'a wersja ze stacją dysków (FDD) lub bez port LAN 100 Mb slot kart microSD dwa porty UBS 2.0 ARMIGA występuje w dwóch wersjach tańszej (Armiga Small Size Edition) bez wbudowanej stacji dysków (119 euro) droższej (Armiga Full Edition), ze stacją dysków Double Density (169 euro)
informatyka  27 Paint to kultowa aplikacja systemów z rodziny Windows. Ten edytor graficzny dla wielu był pierwszym kontaktem z grafiką komputerową i w ostatnich latach przeszedł długą drogę. Bywały potknięcia, ale wygląda na to, że rozwijający go zespół Microsoftu wreszcie powrócił do tego, za co Painta kochaliśmy jeszcze ponad dekadę temu, czyli do prostoty. Równocześnie rozszerzył funkcjonalność, czyniąc z tego programu naprawdę ciekawe rozwiązanie. Microsoft pracuje nad nową wersją Painta, która będzie dostępna dla użytkowników systemu Windows 10. Aplikacja zostanie gruntownie przebudowana. Możemy spodziewać obecności wszystkich podstawowych narzędzi, intuicyjnego interfejsu oraz zupełnej nowości: możliwości tworzenia obiektów 3D. Pomysł jest genialny w swojej prostocie, a wykonanie – przynajmniej sądząc po poniższym filmiku – naprawdę może się podobać: Aplikacja działa szybko, daje dostęp do wielu przydatnych narzędzi, jest prosta w obsłudze i ogólnie rzecz ujmując ci, którzy mają już okazję testować wersję alfa nowego Painta wypowiadają się o niej raczej pozytywnie. Jedyne, czego brakuje to obsługa warstw i skróty klawiszowe, ale po pierwsze, może to być problem tylko wersji alfa, a po drugie, czy w programie takim jak Paint naprawdę jest to konieczne?
informatyka  26 Już w najbliższy czwartek rozpoczynają się targi Warsaw Games Week, które powinny zainteresować wszystkich fanów gier wideo. Na imprezie będzie obecna firma ASUS, która zaprezentuje swoje najnowsze laptopy – zainteresowani będą mogli sprawdzić ich możliwości w VR i najbardziej wymagających grach jak: Gears of War 4, Forza Horizon 3 oraz premierowej Shadow Warrior 2. Na stoisku nie zabraknie też innych flagowych produktów ROG m.in. monitorów podkręconych do 180 Hz oraz budzących duże zainteresowanie peryferii jak mysz Spatha. Stoisko firmy ASUS wypełnione będzie stanowiskami do grania. W ręce użytkowników oddane zostaną najnowsze laptopy gamingowe z kartami graficznymi Nvidia GeForce opartymi o architekturę Pascal – modele ROG G752VS i ROG Strix GL502. Będzie można przetestować je grając w premierowo pokazywany przy współpracy z firmą Techland tytuł Shadow Warrior 2, jak również w niezwykle wymagające i od niedawna dostępne na PC: Gears of War 4 czy Forza Horizon 3 od firmy Microsoft. Osoby preferujące rozwiązania stacjonarne pograją na desktopach G20 i monitorach PG248Q z odświeżaniem podkręcanym do 180 Hz. Wśród wystawianego sprzętu znajdzie się też zakrzywiony monitor PG348Q, przewodowo-bezprzewodowa mysz Spatha, a także bezprzewodowe słuchawki Strix Wireless. Szybki Internet do grania i streamingu w strefie producenta zapewnią routery RT-AC5300. ASUS PG248Q monitor W tym roku coraz większą popularnością cieszy się wirtualna rzeczywistość (VR). Produkty firmy ASUS są odpowiednio przygotowane do obsługi gier i programów VR. Na stoisku producenta zostaną one zaprezentowane w praktyce za pomocą aplikacji „Horyzonty Historii”, użyczonej specjalnie na tę okazję przez Pałac Kultury i Nauki. To prawdziwy wehikuł czasu, który przenosi użytkownika, po założeniu przez niego specjalnych gogli, słuchawek i kontrolerów, o blisko 1000 lat wstecz, do osady Bródno. Z poziomu wirtualnego Tarasu Widokowego na XXX piętrze Pałacu Kultury i Nauki zobaczy on jak rozwijała się i rozbudowywała się stolica Polski na przestrzeni dziejów. Podróż kończy się dopiero w 1944 roku, gdy pod stopami rozciąga się wierny obraz ruin zniszczonej, powojennej Warszawy. Przez cztery dni trwania targów strefę ASUSa odwiedzą znany youtuber Rock Alone, cosplayerka Madlencia i ekspert z branży gier Tadeusz Zieliński, który weźmie udział w sesji „pytań i odpowiedzi” na temat Shadow Warrior 2. Będzie także możliwość skorzystania z promocji i zakupienia nowego sprzętu od x-kom.pl. Nie zabraknie licznych konkursów z atrakcyjnymi nagrodami. ASUS ROG Strix GL502 laptop Główną atrakcją imprezy mają być laptopy ROG Strix GL502, w których zastosowano wydajne karty graficzne Nvidia GeForce GTX 1060 i GTX 1070. Na ich pokładzie znalazły się również wydajne, czterordzeniowe procesory Intel Core i7 (jeszcze z generacji Skylake), a także do 32 GB pamięci operacyjnej DDR4. Układ chłodzenia Hyper Cool Duo-Copper wykorzystuje dwa heatpipe’y oraz dwa wentylatory do obniżania temperatury procesora i układu graficznego. Zwiększa to efektywność chłodzenia i pozwala osiągnąć stabilna pracę. O wrażenia wizualne dba 15,6-calowy ekran z szerokimi kątami widzenia, dzięki czemu nawet z boku ekranu będziemy widzieć obraz wyraźnie. Smukły profil o wysokości zaledwie 23,5 milimetra oraz niewielka waga wynosząca 2,2 kilograma sprawiają, że laptop ROG Strix GL502 jest urządzeniem niezwykle przenośnym, które łatwo pomieścić w podręcznej torbie lub plecak. ASUS ROG Strix GL502 laptop Pozostało jedynie przypomnieć, że targi Warsaw Games Week odbywają się między 13 a 16 października w EXPO XXI Warszawa (ul. Ignacego Prądzyńskiego 12/14). Stoisko ASUS będzie znajdowało się w hali H1.
informatyka  25 Premiera karty graficznej Nvidia GeForce GTX 1050 Ti zbliża się coraz większymi krokami, więc w sieci pojawiają się kolejne interesujące przecieki – tym razem dotarliśmy do zdjęć i wyników wydajności, a także konkretnej daty premiery. Czego zatem możemy się spodziewać? GeForce GTX 1050 Ti bazuje na pełnym układzie graficznym Pascal GP107 (GP107-400-A1), który dysponuje 768 procesorami strumieniowymi, 48 jednostkami teksturującymi i 32 jednostkami rasteryzującymi. Na pokładzie znalazły się też 4 GB pamięci GDDR5 128-bit. Nvidia Pascal GP107 - układ graficzny Układ graficzny Pascal GP107-400-A1 Taktowania zaprezentowanej wersji to teoretycznie 1354/1468 MHz dla rdzenia i 1752 MHz (efektywnie 7008 MHz) dla pamięci wideo. W praktyce w trybie Boost częstotliwość rdzenia sięga nawet 1800 MHz, więc karta dysponuje jeszcze sporym zapasem energii i rozpraszania ciepła. Jeden z użytkowników ChipHell opublikował również wyniki wydajności, które zostały przeprowadzone na platformie z procesorem Intel Core i7-4770K i kartą Nvidia GeForce GTX 1050 Ti. W teście 3DMark Time Spy konfiguracja ta uzyskała 2513 punktów, a w 3DMark Fire Strike Ultra 1853 punktów – obydwa rezultaty są trochę lepsze od tych, jakie oferuje model GeForce GTX 960 z poprzedniej generacji Maxwell. Nvidia GeForce GTX 1050 Ti - wydajność 3DMark Time Spy   Nvidia GeForce GTX 1050 Ti - wydajność 3DMark Fire Strike Ultra Wprawdzie ujawnione informacje pokrywają się z wcześniejszymi przeciekami, ale nadal nie zostały one oficjalnie potwierdzone przez producenta i należy do nich podchodzić z dystansem. Na sprawdzone wiadomości najprawdopodobniej przyjdzie nam poczekać do 25 października, bo podobno właśnie wtedy ma zadebiutować GeForce GTX 1050 Ti. Część przecieków sugeruje również, że tego samego dnia zadebiutuje też słabszy model GTX 1050. Koniec października zapowiada się interesująco.
informatyka  24 Firma HP zaprezentowała sześć nowych drukarek z serii LaserJet Pro. Nowe modele to najbardziej wydajne urządzenia w swojej klasie, wyróżniające się jeszcze wyższą szybkością druku – w sam raz z myślą o użytkownikach domowych, a także małych i średnich przedsiębiorstwach. Nowe drukarki zaprojektowano z myślą o ludziach funkcjonujących we współczesnym świecie szybkiego tempa pracy i technologii mobilnych. Z tego względu zostały wyposażone w funkcję łatwego drukowania ze smartfonów, tabletów i laptopów za pomocą Wi-Fi Direct bez konieczności uzyskania dostępu do firmowej sieci. Zaprezentowane modele przyniosą też oszczędności w zużyciu energii elektrycznej - wszystko dzięki technologii HP Auto-On/Auto Off, która odpowiada za automatyczne włączania i wyłączenia urządzenia. Modele HP LaserJet Pro M12 i HP LaserJet Pro MFP M26 to najtańsze drukarki producenta w swojej klasie – zostały one zaprojektowane z myślą o osobach prywatnych oraz małych zespołach do trzech użytkowników drukujących od 100 do 1000 stron miesięcznie. Specyfikacja przewiduje szybkość druku do 18 stron na minutę. Ceny urządzeń zaczynają się od 349 złotych. Drukarki z serii HP LaserJet Pro M100, jedno- i wielofunkcyjne, zostały zaprojektowane z myślą o małych zespołach do pięciu użytkowników drukujących od 150 do 1500 stron miesięcznie. Modele te charakteryzują się wysoką efektywnością energetyczną i oferują szybkość druku do 22 stron na minutę. Pierwsze modele już są dostępne w sklepach – HP LaserJet Pro M102w został wyceniony na 499 złotych, a w przypadku wielofunkcyjnej serii HP LaserJet Pro MFP M130 ceny zaczynają się od 599 złotych. Seria HP LaserJet Pro M200 stanowi idealne rozwiązanie dla małych przedsiębiorstw, dla których jednym z najważniejszych czynników jest wydajność – mówimy więc o obciążeniu do 2500 stron miesięcznie. Modele te charakteryzują się szybkością druku 28 stron na minutę, a pierwsza strona jest dostępna już po 7 sekundach od wysłania polecenia. Co więcej, automatyczny druk dwustronny jest dostępny w standardzie we wszystkich modelach. Drukarka HP LaserJet Pro M203dw została wyceniona na 899 złotych, a HP LaserJet Pro MFP M227fdw na 1449 złotych (obydwie już są dostępne na naszym rynku).
informatyka  23 Firma HP wzbogaciła swoją ofertę o cztery skanery do zastosowań biznesowych. Nowe modele z serii HP ScanJet spełniają szeroką gamę potrzeb, od ogólnych prac biurowych do skomplikowanych obiegów dokumentów, a przy tym są znacznie smuklejsze od poprzedników i umożliwiają obsługę także za pośrednictwem urządzeń mobilnych. Zaprezentowane skanery oferują funkcję szybkiego skanowania dwustronnego i pojemny, automatyczny podajnik dokumentów (ADF). Po raz pierwszy wyposażono je również w opcjonalny moduł Wi-Fi, który upraszcza łączenie się i skanowanie z dowolnego miejsca w biurze. Rozwiązanie to docenią klienci z branży zdrowotnej, bankowej, ubezpieczeniowej i prawnej. Nowe ScanJety umożliwiają też użytkownikom skanowanie obrazów bezpośrednio do aplikacji dzięki dołączonemu oprogramowaniu oraz w pełni funkcjonalnym sterownikom TWAIN i ISIS, a ponadto obsługują aplikację HP JetAdvantage Capture, która ułatwia skanowanie, zapisywanie i przesyłanie plików cyfrowych z poziomu urządzenia mobilnego. Z myślą o przedsiębiorstwach przygotowano dwa nowe modele - HP ScanJet Enterprise Flow 5000s4 oraz HP ScanJet Enterprise Flow 7000 s3. Dzięki opcjonalnemu modułowi Wi-Fi, modele te obsługują łączność Wi-Fi/Wi-Fi Direct, co umożliwia pracę mobilną. Mogą one też skanować złożone arkusze A3 bez korzystania z foliowej koperty. Oferują technologię HP EveryPage, która zapewnia niezawodne skanowanie niemal wszystkich typów dokumentów, nawet mieszanych stosów kartek o różnych rozmiarach i gramaturach. HP ScanJet Enterprise Flow 5000 s4 może skanować do 50 stron na minutę (6000 stron dziennie), natomiast HP ScanJet Enterprise Flow 7000 s3 skanuje nawet 75 stron na minutę (7500 stron dziennie). HP ScanJet Pro 3000 s3, przeznaczony dla małych i średnich firm, które potrzebują niezawodnego skanera z funkcjami wspierającymi przepływ pracy, może skanować nawet 35 stron na minutę, w tym do urządzeń mobilnych. Jest to najtańszy skaner HP z łącznością Wi-Fi, oferujący również złącze USB 3.0. Wykorzystuje też technologię HP EveryPage. Dla małych i średnich firm, które zwracają szczególną uwagę na koszty przygotowano model HP ScanJet Pro 2000 s1 - skaner klasy podstawowej w przystępnej cenie 1899 złotych. Pozwala on niezawodnie skanować większe partie dokumentów z szybkością do 24 stron na minutę, oferuje jednoprzebiegowe skanowanie dwustronne i jest zalecany dla klientów, którzy skanują do 2000 stron dziennie.
informatyka  22 W ofercie firmy Gigabyte pojawiły się komputerki BRIX z nowymi procesorami Intel Kaby Lake. Zaprezentowane modele nadal charakteryzują się miniaturowymi rozmiarami, a przy tym oferują lepszą wydajność i funkcjonalność. Producent przygotował dwie wersje komputerków BRIX: standardowe modele BRIX oraz nieco wyższe BRIX S (z miejscem na 2,5-calowy dysk twardy). Na obudowie wyprowadzono taki sam komplet złączy – z przodu wejście/wyjście audio i dwa porty USB 3.1 (A+C), natomiast z tyłu dwa porty USB 3.0, wyjścia HDMI i mini-DisplayPort, złącze sieciowe RJ45, a także złącze zasilające. Nie zabrakło też złącza zabezpieczającego Kensington Lock. Gigabyte BRIX   Gigabyte BRIX S Porównanie modeli BRIX i BRIX S W środku umieszczono miniaturową płytę główną, na której zainstalowano niskonapieciowy procesor z najnowszej generacji Intel Kaby Lake – w zależności od konfiguracji jest to model Core i3-7100U, Core i5-7200U lub Core i7-7500U (wszystkie mają zintegrowany układ graficzny Intel HD 620). Za bezprzewodową łączność odpowiada karta WI-Fi 802.11ac z Bluetooth 4.2. Gigabyte BRIX S komputer Oprócz tego przewidziano miejsce na dwa moduły pamięci DDR4-2133 SO-DIMM, nośnik SSD M.2 2280, a w wersjach BRIX S także 2,5-calowy dysk HDD/SSD pod SATA 6 Gb/s. Dodatkowe elementy trzeba jednak dokupić we własnym zakresie.
informatyka  21 Drukarka, a jeszcze bardziej urządzenie wielofunkcyjne, to absolutny niezbędnik w każdej firmie. Szeroka funkcjonalność obejmuje zazwyczaj drukowanie, kopiowanie i skanowanie. Czasem do tego zestawu dochodzi jeszcze faks. Tak jest właśnie w przypadku HP LaserJet Pro M130fw. To kompaktowy sprzęt, który jest zaskakująco niewielkich rozmiarów, dzięki czemu sprawdzi się szczególnie w sytuacjach, kiedy w biurze nie cierpimy na nadmiar miejsca. Testowany model wyposażono także w łączność bezprzewodową, automatyczny podajnik dokumentów oraz dotykowy panel sterowania. Czy to wystarczy, aby zdecydować się na jego zakup? Zanim przejdę do omówienia praktycznych testów urządzenia, warto opisać jego wygląd i najważniejsze cechy. Tym, co rzuca się już od pierwszej chwili są kompaktowe rozmiary HP LaserJet Pro M130. Faktycznie, jak na sprzęt o tylu zastosowaniach, wymiary 42 x 29 x 28 cm, to naprawdę bardzo mało. Całość waży niespełna 8 kg, więc w razie potrzeby można je też łatwo przestawić z miejsca na miejsce, bez ryzykowania zdrowiem i kręgosłupem, co przy typowo biurowych urządzeniach czasem może mieć miejsce. HP LaserJet Pro M130fw przód Obudowa wykonana jest z jasnego tworzywa sztucznego o matowej fakturze. Taki dobór materiałów ma swoje praktyczne uzasadnienie. Po prostu nie widać na nim kurzu ani odcisków palców, co ułatwia dbanie o higienę i bezpieczeństwo pracy (szkolenia BHP odbiło piętno na mojej osobie). W przedniej części znajduje się panel sterowania z kolorowym ekranem dotykowym o przekątnej 2,7 cala. Menu jest przejrzyste, ikonki duże, co ułatwia obsługę urządzenia. Na lewo od ekranu umieszczone są trzy przyciski - domowy, wstecz i pomoc. Ekran umieszczony jest na ruchomym uchwycie, więc można go w pewnym stopniu odchylać, co ułatwia obsługę panelu. HP LaserJet Pro M130fw panel sterowania Nad ekranem, w środowej części urządzenia znajduje się odbiornik papieru z rozkładanym ogranicznikiem utrzymującym wydruki na miejscu. HP LaserJet Pro M130fw odbiornik papieru Podajnik papieru jest ukryty pod klapką. Aby z niego skorzystać, trzeba najpierw go rozłożyć. Ze względu na niewielkie rozmiary obudowy papier nie będzie całkowicie schowany wewnątrz drukarki. HP LaserJet Pro M130fw bok Aby chronić arkusze papieru przed przypadkowym zabrudzeniem, kurzem i innymi biurowymi incydentami, warto zamontować półprzezroczystą klapkę. HP LaserJet Pro M130fw podajnik papieru W górnej części urządzenia znajduje się ADF (automatyczny podajnik dokumentów) mieszczący do 35 arkuszy. Regulowane prowadnice ułatwiają ich dopasowanie do wielkości stosowanego arkusza. Dzięki niemu można znacznie łatwiej i szybciej skanować i kopiować dokumenty.
informatyka  20 Firma AMD udostępniła w najnowszych sterownikach Radeon Software (16.9.1) udoskonaloną funkcję Frame Pacing, która pozwala znacząco poprawić płynność animacji w konfiguracjach z wieloma kartami graficznymi. Do tej pory rozwiązanie to było dostępne tylko dla aplikacji korzystających z DirectX 11, ale teraz mogą z niej korzystać również tytuły pod DirectX 12. Funkcja Frame Pacing działa w ten sposób, że przy konwencjonalnym scenariuszu multi-GPU, czyli dwóch kart graficznych o tej samej mocy renderujących klatki naprzemiennie (AFR - Alternate Frame Rendering), odstęp między kolejnymi klatkami animacji jest wyrównywany tak, aby obraz był maksymalnie płynny. Funkcja ta normalizując czasy wyświetlania klatek pozwala uniknąć sytuacji, w których klatki od obu układów graficznych docierają do wyświetlacza jedna zaraz po drugiej, przez co potem następuje dłuższa przerwa. Obsługa wielu kart graficznych (multi-GPU) jest zaimplementowana już w samym DirectX 12 i to od dewelopera zależy jej wykorzystanie i konfiguracja. Tryb LDA (Linked Display Adapter) pozwala na łączenie dwóch kart o tej samej mocy i to właśnie w tej sytuacji działa funkcja Frame Pacing. Wśród dostępnych opcji DirectX 12 jest jednak również tryb MDA (Multi-Display Adapter) umożliwiający łączenie kart graficznych o różnej mocy, które otrzymują odpowiednie do swoich możliwości zadania w renderingu. Funkcja Frame Pacing działa już w grach Rise of the Tomb Raider oraz Total War: Warhammer. Co ważne, według wewnętrznych testów producenta funkcja ta rzeczywiście działa, bo przekłada się na zauważalnie niższe czasy generowania poszczególnych klatek. Równie dobre wyniki odnotowano też w syntetycznym benchmarku 3DMark Time Spy (test GT1). Nowa funkcja jest dostępna dla wszystkich kart graficznych bazujących na architekturze GCN (Graphics Core Next), a także układów APU z serii A8 lub lepszych (też z grafiką na bazie architektury GCN).
informatyka  19 Wiele osób przyzna, że Google Chrome nie jest złą przeglądarką. Ma jednak jedną poważną wadę – jest piekielnie zasobożerna. To ma się jednak zmienić – i to już wkrótce. Wraz z wersją 55 zapotrzebowanie na pamięć RAM znacząco ma zmaleć. Co programiści odpowiedzialni za rozwój Google Chrome rozumieją pod określeniem „znacząco”? Podobno zużycie pamięci RAM podczas przeglądania stron YouTube, Reddit i New York Times będzie mniejsze o około 50 proc. w porównaniu z wersją 53. Jak udało się to osiągnąć? Sekret tkwi ponoć w V8 – części przeglądarki, która odpowiada za uruchamianie skryptów JavaScript. Ekipa programistów dokonała w tym silniku szeregu modyfikacji, które dały właśnie takie, a nie inne rezultaty. Premiera przeglądarki Google Chrome 55 planowana jest na 6 grudnia. Najpewniej wcześniej jeszcze udostępniona zostanie jej wersja testowa. Co ważne, zmiany zostaną wprowadzone zarówno w komputerowej, jak i mobilnej wersji przeglądarki.
informatyka  18 Komputer musi nie tylko działać, ale też odpowiednio wyglądać – doskonale wie o tym firma Apple, która jakiś czas temu wypuściła designerską stację roboczą Mac Pro w kształcie walca. Wygląda na to, że koncepcja ta spodobała się też firmie Samsung, bo przygotowuje ona komputer ArtPC Pulse, który będzie utrzymany w podobnej stylistyce. Przypadek? Co prawda koreański gigant dopiero przygotowuje się do premiery komputerów i jeszcze nie ujawnił żadnych informacji na ich temat, ale część danych opublikował już amerykański oddział sklepu Amazon – na jego stronie pojawiła się oferta przedsprzedaży dwóch wersji ArtPC Pulse. Komputer ma wymiary 14,0 x 14,0 x 27,2 cm, więc jest trochę węższy i trochę wyższy od stacji Mac Pro. Na obudowie wyprowadzono czytnik kart pamięci, trzy porty USB 3.0, jeden port USB 3.1 typu C, wyjście audio, wyjście HDMI, złącze sieciowe RJ45, a także złącze zasilające. Na uwagę zasługuje też system audio Harmon Kardon 360°. Całość zamknięto w eleganckiej, metalowej obudowie w kształcie walca. W zależności od konfiguracji w środku znalazł się procesor Intel Core i5-6400 i 8 GB pamięci DDR4 RAM lub Core i7-6700 i 16 GB pamięci DDR4 RAM. Oprócz tego udostępniono kartę graficzną AMD Radeon RX 460 z 2 GB pamięci GDDR5 128-bit oraz nośnik SSD NVMe o pojemności 256 GB (w wersji z Core i7 jest jeszcze dysk HDD 1 TB). Według informacji na witrynie sklepu premiera komputerów ArtPC Pulse ma nastąpić 28 października. Wersja z procesorem Core i5 została wyceniona na 1200 dolarów, natomiast z procesorem Core i7 już na 1600 dolarów. Przy okazji warto wspomnieć, że na pomysł komputera w kształcie walca wpadła też firma MSI – mowa tutaj o gamingowym modelu Vortex G65, który został utrzymany w efektowniejszej stylistyce.
informatyka  17 Firma WD głównie jest kojarzona z dyskami twardymi (HDD), ale ma ona na swoim koncie również kilka nośników półprzewodnikowych (SSD). Po przejęciu firmy SanDisk, producent postanowił przygotować kolejne modele, tym razem przeznaczone na rynek konsumencki – efektem działań są dwie nowe serie nośników SSD: ekonomiczna Green SSD i wydajniejsze Blue SSD. Modele WD Green SSD występują w wersjach o pojemności 120 GB i 240 GB, natomiast WD Blue SSD już w trzech wersjach: 250 GB, 500 GB i 1 TB. Co ważne, w obydwóch przypadkach producent przygotował zarówno standardowe, 2,5-calowe konstrukcje pod SATA 6 Gb/s, jak i nowoczesne nośniki typu M.2. Dyski WD Green SSD bazują na kontrolerze Silicon Motion SM2256S i kościach SanDisk 15 nm TLC NAND – udzielana gwarancja trwa 3 lata i została ograniczona dosyć niskim współczynnikiem TBW (40 TB w wersji 120 GB i 80 TB w wersji 240 GB). W przypadku pojemniejszej wersji transfery sięgają 540 MB/s przy odczycie i 435 MB/s przy zapisie, natomiast liczba operacji wejścia/wyjścia dochodzi do 37 000 IOPS przy odczycie i 68 000 IOPS przy zapisie. W modelach WD Blue SSD również zastosowano kości SanDisk 15 nm TLC NAND, ale zmieniono kontroler – mamy tutaj do czynienia z układem Marvel 88SS1074. Udzielana gwarancja nadal trwa 3 lata, ale za to zwiększono współczynnik TBW do odpowiednio 100 TB (250 GB), 200 TB (500 GB) i 400 TB (1 TB). Wydajność sięga tutaj nawet 545/525 MB/s i 100 000/80 000 IOPS.
informatyka  16 października to Dzień Bezpiecznego Komputera – mające już ponad dziesięcioletnią tradycję przedsięwzięcie, którego celem jest edukacja na temat cyberbezpieczeństwa. Zgodnie z założeniami przypomnijmy sobie więc o najważniejszych zasadach, o których należy pamiętać podczas korzystania z Internetu. Komputer i Internet to narzędzia, bez których trudno jest dzisiaj wyobrazić sobie normalne funkcjonowanie. Służą nam do pracy, nauki, zabawy, komunikowania się z rodziną i ze znajomymi… Jesteśmy coraz bardziej „uzależnieni” od nowych technologii i nic nie wskazuje na to, by miało się to w najbliższym czasie zmienić. Szacowana populacja świata to około 7,5 miliarda ludzi. Z najnowszego raportu We Are Social wynika zaś, że około 3,5 miliarda z nas ma dostęp do Internetu. W samym naszym kraju internautami może nazywać się 25 milionów osób, a do 2020 roku dostęp do sieci ma już mieć każdy Polak. Te liczby wyraźnie pokazują, że edukacja z zakresu cyberbezpieczeństwa jest konieczna i przy każdej okazji należy przypominać o podstawowych zasadach bezpieczeństwa, nawet jeśli wydają się one banałami. Stosując się do nich, jesteśmy w stanie skutecznie ograniczyć możliwości cyberprzestępców. Dlatego też… Podstawowe zasady bezpiecznego korzystania z komputera i Internetu: Zawsze aktualizuj system i kluczowe oprogramowanie Korzystaj z antywirusa i dbaj o to, by jego baza była aktualna Zawsze sprawdzaj adres WWW strony, na której się logujesz (i sprawdzaj jej certyfikaty) Loguj się tylko z zaufanego urządzenia i w zaufanej sieci (otwarty hotspot Wi-Fi taki nie jest) Jeśli to możliwe, korzystaj z weryfikacji dwuetapowej (np. z potwierdzeniem przez SMS) Podawaj swoje dane tylko zaufanym witrynom (i tylko gdy jest to konieczne) Używaj mocnych haseł (z małymi i wielkimi literami, cyframi i znakami specjalnymi) Używaj różnych haseł na różnych stronach Pamiętaj, aby się wylogować (nawet wtedy, gdy korzystasz ze swojego urządzenia) Nie otwieraj załączników z niepewnych wiadomości e-mail (a najlepiej w ogóle ich nie czytaj) Nie pobieraj plików ze stron, których nie znasz (i tych, które wydają się podejrzane) Pamiętaj, że wszystko, co wrzucasz do sieci, w niej zostaje Twórz kopie zapasowe (stare porzekadło mówi, że ludzie dzielą się na tych, którzy je tworzą i na tych, którzy będą je tworzyli) Chcecie coś dodać do tej listy? Śmiało piszcie w komentarzach – im więcej praktycznych porad, tym lepiej!
informatyka  15 Firma HP postanowiła odświeżyć laptopa Spectre x360. Nowy model zachowuje wszystkie najważniejsze zalety poprzednich wersji, ale wykorzystuje już najnowszy procesor Intel Kaby Lake – dzięki temu oferuje wyższą wydajność i dłuższy czas pracy na baterii, a przy tym charakteryzuje się bardziej kompaktową budową. Nowy Spectre x360 został wyposażony w obracany, 13,3-calowy ekran z cienkimi ramkami, który zamknięto w eleganckiej obudowie ze szczotkowanego aluminium. To nie koniec rewelacji, bo odświeżona konstrukcja jest o 2 mm cieńsza i 0,16 kg lżejsza od pierwowzoru. Producent jeszcze nie ujawnił dokładnej specyfikacji laptopa, ale w środku na pewno znalazł się niskonapięciowy układ Intel Kaby Lake, do 16 GB pamięci RAM i wydajny nośnik SSD pod PCIe. Nowy procesor pozwolił wydłużyć czas pracy na wbudowanej baterii z 12 do 15 godzin (podczas oglądania filmu Full HD). Na obudowie wyprowadzono m.in. dwa porty USB 3.1 typu C – obsługują one interfejs Thunderbolt 3, a przy okazji można z nich wyprowadzić sygnał wideo. Na uwagę zasługuje też system audio zaprojektowany przez firmę Bang & Olufsen.
informatyka  14 Na początku przyszłego roku mają zadebiutować procesory Intel Kaby Lake, które zastąpią obecne modele z serii Skylake. Firma MSI postanowiła już teraz zadbać o klientów planujących modernizację komputera i potwierdziła kompatybilność swoich płyt głównych z nowymi układami. W komunikacie tajwańskiego producenta czytamy, że wszystkie płyty główne z podstawką LGA 1151 i chipsetami z serii 100 będą obsługiwać nowe procesory po odpowiedniej aktualizacji UEFI. Jaką aktualizację ściągnąć? Podpowiedź znajdziecie w tabeli poniżej (jak na razie obejmuje ona modele z dostępnymi aktualizacjami). Przy okazji producent ujawnił rąbka tajemnicy o nowej generacji układów Intel Core – mają one pracować z wyższym taktowaniem, a przy okazji zapewnić też wyższą wydajność. Wprawdzie oficjalnej specyfikacji nowych modeli jeszcze nie znamy, ale jakiś czas temu już wyciekły nieoficjalne informacje na ten temat (szczegóły znajdziecie w tym newsie). Co w przypadku płyt głównych innych producentów? Tutaj też można spodziewać się odpowiednich aktualizacji, więc zapewne kolejne komunikaty są tylko kwestią czasu. Aktualizacja 05.10.2016 8:40 Firma ASUS też zapowiedziała, że wszystkie jej płyty główne z chipsetami z serii 100 będą obsługiwać procesory Intel Kaby Lake - wystarczy tylko zaktualizować UEFI do odpowiedniej wersji (poniżej znajdziecie listę wymaganych wersji).
informatyka  13 Wspominaliśmy Wam już, iż rozpoczęliśmy testy smartfona Xperia XZ. Do naszej redakcji niemal jednocześnie trafił jednak także inny, nieco mniejszy wprawdzie, ale też ciekawie zapowiadający się gadżet - Degauss Noir. To niewielkich rozmiarów słuchawki mniej znanego na naszym rynku producenta ze Szwecji. Z doświadczenia wiemy jednak, że pozostający w cieniu producenci potrafią niekiedy bardzo pozytywnie zaskoczyć i nie da się wykluczyć, że podobnie będzie także tym razem. Słuchawki Degauss Noir robią bardzo dobre pierwsze wrażenie, są ładnie wykonane i wydają się naprawdę solidne. O tym, jaką jakość dźwięku zapewniają przekonamy się po dokładnych testach, o efektach których wkrótce będziecie mogli przeczytać. Teraz możecie natomiast spojrzeć na to, jak prezentuje się cały, bogaty zestaw.
informatyka  12 Firma ASUS przygotowała promocję dla swoich klientów – przy zakupie wybranych płyt głównych, kart graficznych i produktów sieciowych można za darmo otrzymać grę Mafia III. Promocja obejmuje gamingowe płyty główne z serii ROG, Z170 i X99, karty graficzne z serii ROG Strix, a także rutery, modemy, wzmacniacze sygnału i adaptery Wi-Fi. Pełną listę produktów objętych promocją znajdziecie poniżej. Przy zakupie wyróżnionego produktu można odebrać klucz, który pozwala na bezpłatne pobranie gry Mafia III (w zestawie użytkownicy otrzymają broń i pojazdy z bonusu Family Kick-Back). Mafia III to gra wideo zawierająca elementy akcji i gry przygodowej, opracowana przez studio Hangar 13 i wydana przez 2K. Gra osadzona jest w 1968 roku, w mieście New Bordeaux, będącym fikcyjnym odpowiednikiem Nowego Orleanu. Gracz wciela się w Lincolna Claya, sierotę i weterana wojny w Wietnamie, którego celem jest zemsta na włoskiej mafii rządzącej miastem i ustanowienie nowego porządku, zbudowanego na zgliszczach tego poprzedniego.Promocja obowiązuje od 21 października 2016 roku do 16 stycznia 2017 roku lub wyczerpania zapasów, a na terenie naszego kraju jest honorowana w następujących sklepach: Alsen, Bit Computer, eMAG (dawniej Agito), Komputronik, Morele.net, Proline i x-kom. Regulamin i formularz zgłoszeniowy znajdziecie tutaj.
informatyka  11 Jeżeli używamy pendrive’a do przenoszenia plików firmowych, warto zadbać o to, by te ostatnie były odpowiednio zabezpieczone. Jeden z najważniejszych producentów pamięci flash, Kingston, wprowadził właśnie na rynek nowe modele, które – wedle jego zapowiedzi – są właściwie niemożliwe do złamania. Wszystko to dzięki technologiom IronKey, których jest właścicielem od lutego tego roku.Pendrive Kingston IronKey D300 to sprzęt do firmy. Otrzymał certyfikat FIPS 140-2 trzeciego stopnia. Wykorzystuje on 256-bitowe szyfrowanie sprzętowe AES w trybie XTS, które chroni zapisane na nim pliki. Dodatkowo, dzięki cyfrowo nadpisanemu firmware’owi, wszelkie złośliwe oprogramowanie (przede wszystkim typu BadUSB) jest blokowane, co zabezpiecza pliki przed nieautoryzowanym dostępem. Całe szyfrowanie i deszyfrowanie ma miejsce wewnątrz pamięci, a na urządzeniu nie jest pozastawiany żaden ślad. 10 nieudanych autoryzacji równa się formatowi. Kingston IronKey D300 to pendrive, na którym nasze pliki mają być całkowicie bezpieczne. Dlatego też producent zadbał również o odpowiednią wytrzymałość urządzenia. Jego obudowa została wykonana z cynku i gwarantuje pełną wodoodporność na głębokości do 120 centymetrów. Elementy wewnętrzne zostały natomiast zabezpieczone za pomocą epoksydowej żywicy. Pendrive wytrzymuje temperatury z zakresu od -20 stopni do 85 stopni Celsjusza.
informatyka  10 Wraz z rozwojem e-sportu zwiększa się zapotrzebowanie na sprzęt dla graczy, który byłby wytrzymały i wygodny w transporcie. Nie oznacza to jednak, że korzystają z niego jedynie profesjonaliści. Dajmy na to, chyba każdy fan FPS-ów znalazł się w sytuacji, kiedy to musiał udać się „w trasę” ze swoją wierną klawiaturą. Ot, chociażby po to, żeby spuścić koledze łupnia w CS-a. HyperX Alloy FPS to idealna propozycja dedykowana dla takim cyfrowych rewolwerowcom i snajperom. Poza wspomnianą konstrukcją, która gwarantuje sporą mobilność tego sprzętu, charakteryzuje się on też osiągami godnymi gamingowego mechanika z najwyższej półki. I chociaż nie jest to klawiatura na wskroś idealna, to i tak może dodać skrzydeł nawet najlepszemu strzelcowi. Przede wszystkim trzeba zaznaczyć, że HyperX Alloy FPS wyróżnia się kompaktowym kształtem. Co to oznacza w praktyce? Wokół stalowej ramy będącej solidną bazą dla klawiszy, nie pozostawiono ani odrobiny zbędnego miejsca. Żadnych ozdobników, żadnej podkładki pod nadgarstki… Po spartańsku, ale z wyczuciem. Kolejna rzecz godna wzmianki to podświetlenie. Klawisze żarzą się czerwono i możemy w wygodny sposób nie tylko zmienić jasność tego blasku, ale również wybrać, czy przyciski będą rozpalać się po stuknięciu w nie palcem, czy rozejdzie się po nich świetlna fala, czy też będą błyskać pojedynczo.
informatyka  9 Lenovo Y700-15ISK (80NV00NUPB) to potężny, pod względem wyposażenia, laptop gamingowy. Wymagający gracz nie powinien przejść obok niego obojętnie, ponieważ oferuje on procesor Intel Core i7-6700HQ, grafikę NVIDIA GeForce GTX 960M czy pamięć RAM 8 GB. Na komputerze znajdziemy 1 TB pamięci dysku magnetycznego oraz miejsce na zainstalowanie dodatkowego dysku SSD. Ponadto z Lenovo Y700-15ISK możemy cieszyć się podświetlaną klawiaturą i głośnikami firmy JBL. Całość prezentuje się elegancko i niebanalnie. Interesującym dodatkiem jest kamerka Intel Real Sense 3D.
informatyka  8 Dell XPS 13 to jeden z najpiękniejszych ultrabooków na rynku. Wyróżnia się bardzo cienkimi ramkami wokół ekranu, dzięki czemu 13-calowy wyświetlacz udało się zmieścić w obudowie 11-calowego laptopa. Dzięki temu XPS 13 idealnie sprawdza się jako mobilny komputer, zwłaszcza, że do jego wykonania zastosowano materiały wysokiej jakości. Niewielkie rozmiary nie wpłynęły na osiągi urządzenia - mocny procesor Core i5, 4 GB pamięci RAM i dysk SSD 128 GB zapewniają płynną i komfortową pracę.
informatyka  7 Jakiś czas temu mieliśmy okazję przetestować nośnik Samsung SSD 960 PRO 1 TB, który zalicza się do najwydajniejszych modeli z segmentu konsumenckiego. Wiemy jednak, że sporo naszych czytelników czeka też na sklepową premierę ciut słabszych i jednocześnie tańszych dysków Samsung SSD 960 EVO. Tak się składa, że model ten właśnie trafił w nasze ręce i niebawem będziecie mogli zapoznać się z jego testami. Jak przedstawia się specyfikacja nośnika Samsung SSD 960 EVO 1 TB? Model ten również bazuje na kontrolerze Samsung Polaris, który wykorzystuje potencjał interfejsu PCI-Express 3.0 x4 i protokołu NVM-Express 1.2. Zmieniły się natomiast kości pamięci – zamiast Samsung MLC V-NAND zastosowano tańsze układy Samsung TLC V-NAND.
informatyka  6 Volcano Gamer firmy Modecom to jedna z najciekawszych klawiatur, jakie mieliśmy ostatnio okazję testować. To urządzenie, które należy docenić za stonowaną estetykę, nienaganną ergonomię, wysokiej klasy mikroprzełączniki oraz obecność funkcji stworzonych z myślą o graczach. Tym razem postanowiliśmy zaserwować wam krótki filmik podsumowujący najważniejsze cechy tego sprzętu. Pod koniec ubiegłego miesiąca opublikowaliśmy recenzję klawiatury mechanicznej dla graczy Modecom Volcano Gamer. Z pewnością jednak są wśród was osoby, które zamiast czytać wolą oglądać. To właśnie z myślą o was stworzyliśmy krótki filmik, w którym przybliżamy ogólną charakterystykę tego urządzenia oraz wymieniamy jego najważniejsze zalety i wady. Zainteresowani? Zatem zapraszamy do oglądania:
informatyka  5 AMD udostępniło kolejną poprawkę do sterowników graficznych Radeon Software Crimson Edition 16.11, w której wprowadzono optymalizację pod kątem gry Dishonored 2.Nowości w sterownikach graficznych AMD Radeon Software Crimson Edition 16.11.3 Hotfix: wprowadzono optymalizacje pod katem gry Dishonored 2 (16.11.3 Hotfix) rozwiązano problem z zamykaniem aplikacji Steam i Origin podczas odłączania przystawki AMD X-Connect Technology (16.11.3 Hotfix) zwiększono limit miejsca dla pamięci podręcznej shaderów - rozwiązanie to pozwoli zachować więcej informacji o shaderach w najbardziej wymagających grach, które mogły mieć problemy z działaniem przy mniejszej pojemności bufora (16.11.2 Hotfix) dodano wsparcie dla gier: Call of Duty: Infinite Warfare, Call of Duty: Modern Warfare Remastered dodano nowy profil CrossFire dla gry Titanfall 2 (w trybie DirectX 11) AMD XConnect - rozwiązano problem z przełączaniem się aplikacji z pakietu Microsoft Office po przełączeniu się na zintegrowaną grafikę Battlefield 1 - rozwiązano problem z migotaniem obrazu na niektórych konfiguracjach CrossFire rozwiązano problem z zawieszaniem się aplikacji Unigine Heaven po uruchomieniu testu w trybie OpenGL na konfiguracjach z kartami Radeon R9 390 w CrossFire rozwiązano problem z pojawianiem się informacji o nieobsługiwanych produktach w Radeon WattMan rozwiązano problem z zawieszaniem się gry The Division w konfiguracjach CrossFire rozwiązano problem z zacinaniem się ekranu po dłuższym czasie przechwytywania, oglądania lub strumieniowania wideo w przeglądarce internetowej Nowości w sterownikach graficznych AMD Catalyst 13.9 WHQL - Radeon HD 2000 - 4000: rozwiązano dostrzeżone problemy wprowadzono krytyczne poprawki zoptymalizowano wydajność
informatyka  4 W tym roku w ofercie Intela pojawiły się dwie nowe serie nośników SSD – ekonomiczne SSD 540s i wydajne SSD 600p. Jakich modeli powinniśmy się spodziewać w przyszłości? Wszystko na to wskazuje, że producent będzie podążać z najnowszymi trendami na rynku i standardowe pamięci zastąpi warstwowymi układami 3D NAND. Nie wiadomo jednak co z najwydajniejszym segmentem, gdzie obecnie jest dostępna seria SSD 750 - docelowo ma ona zostać wycofana mniej więcej w połowie przyszłego roku, ale być może producent szykuje ich następców (nieujętych na grafiku). W trzecim kwartale 2017 roku pojawią się modele ekonomiczne nośniki SSD 545s, które zastąpią obecne modele SSD 540s – główna zmiana ma się sprowadzać do zastosowania kości 3D TLC NAND. Oprócz tego planowane jest wypuszczenie modeli SSD 600p w obudowie BGA.To jednak nie koniec planów producenta, bo pracuje on również nad modelami SSD 610p – docelowo mają one zastąpić serię SSD 600p, a główna różnica sprowadza się do zastosowania nowszych pamięci i pojemniejszych samych dysków. Premiera nośników została zaplanowana na czwarty kwartał przyszłego roku.
informatyka  3 W ofercie firmy Intel nie ma zbyt wielu procesorów do podkręcania - zwykle są to pojedyncze modele z wyższej półki. Jakiś czas temu producent zrobił jednak mały wyjątek i na 20-lecie serii Pentium wydał odblokowany model Pentium G3258 z generacji Haswell. W nadchodzącej generacji Kaby Lake podobno też pojawi się taki wyjątek. Zagraniczne źródła wskazują na plany wydania odblokowanego procesora z serii Core i3 – model ten miałby zostać wyposażony w dwa rdzenie/cztery wątki o częstotliwości 4,2 GHz. Wprawdzie taktowanie bazowe i tak jest już dosyć wysokie, ale dzięki odblokowanemu mnożnikowi będzie można je dodatkowo podnieść. Myślicie, że taki procesor cieszyłby się sporym zainteresowaniem? A może to przedwczesna odpowiedź na nadchodzące modele AMD Zen? Mimo wszystko nie mamy żadnych konkretnych dowodów na potwierdzenie planów wydania takiego procesora, więc jak na razie zalecalibyśmy podchodzenie do tych rewelacji z dystansem.
informatyka  2 Firma ASUS zaprezentowała kolejną wersję karty graficznej GeForce GTX 1060 6 GB. Nowa konstrukcja też zalicza się do serii STRIX, ale wykorzystuje starszą wersję chłodzenia DirectCU II. ASUS Strix GeForce GTX 1060 OC (STRIX-GTX1060-DC2O6G) bazuje na autorskim projekcie płytki drukowanej, na której znalazł się układ graficzny Pascal GP106 z 1280 rdzeniami CUDA oraz 6 GB pamięci GDDR5 192-bit. Dopisek OC wskazuje na fabrycznie podniesione taktowania – w tym przypadku zdecydowano się przyspieszyć tylko rdzeń (do 1569/1785 MHz w trybie Gaming i 1595/1811 MHz w trybie OC), natomiast pamięć wideo pozostała nietknięta.Nowa karta wykorzystuje starszą wersję coolera DirectCU II, który znamy np. z serii GeForce GTX 900. Zastosowane chłodzenie bazuje na aluminiowym radiatorze z niklowanymi ciepłowodami, a całość owiewają dwa duże wentylatory (dzięki technologii 0dB fan działają one w trybie półpasywnym – w spoczynku i mniejszym obciążeniu pozostają wyłączone i nie generują nawet najmniejszego hałasu).Co prawda zaprezentowany model jest trochę słabszy od standardowej wersji Strix OC, ale za to jest zauważalnie krótszy i sprawdzi się w mniejszych komputerach. Poniżej umieściliśmy porównanie modelu Strix OC z chłodzeniem DirectCU II i DirectCU III.
informatyka  1 Nie ma co się oszukiwać. Gracze to wymagające bestie, które nie zadowolą się byle czym. Całe szczęście, że firma Eizo ma szczególnie wysoką renomę na rynku monitorów i cieszy się sporym zaufaniem społeczności gamerskiej (i nie tylko). Będący już na rynku od dłuższego czasu Eizo Foris FS2434 jest tego doskonałym przykładem. Testowałem go już jakiś czas temu, ale wciąż wspominam go bardzo pozytywnie. Pora jednak iść z duchem czasu i sprawdzić, co nowego ma do zaoferowania ten producent. Na warsztat (czyt. moje biurko) wziąłem więc najnowszy monitor przeznaczony dla graczy - Eizo Foris FS2735, który jest konkretnym krokiem naprzód, który można podsumować krótko - więcej, szybciej, lepiej. Stylistyka urządzeń firmy Eizo jest mocno charakterystyczna i trudna do pomylenia z modelami innych producentów. Przede wszystkim trzeba zauważyć, że obudowa została wykonana z matowego tworzywa sztucznego. Z przodu znajdziemy jedynie niewielkie logo Eizo w lewym dolnym rogu, a po przeciwnej stronie umieszczone są diody LED informujące o pracy urządzenia. Tuż obok znajduje się jeszcze czujnik natężenia światła. Ramki wokół ekranu mierzą ok. 9 mm, co samo w sobie jest niewielką wartością, a w dodatku w odróżnieniu od rozwiązań stosowanych przez innych producentów - nie znajdziemy tutaj dodatkowej czarnej ramki bezpośrednio na tafli ekranu. Sprawia to wrażenie, że ramki są optycznie mniejsze niż w rzeczywistości.
sport  100 Kanały sportowe nc+ nie mogły pokazywać ostatnio meczów ligi angielskiej rozgrywanych w soboty o godz. 16.00. Powód? Nielegalne udostępnianie transmisji w pubach w Wielkiej Brytanii przy wykorzystaniu dekoderów tej platformy Sobotnie mecze o tej porze nie były transmitowane przez ostatnie dwa tygodnie. Fani na fanpage'u Canal+ Sport narzekali na ten fakt i zastanawiali się, czym jest spowodowana nagła zmiana (wcześniej nc+ zawsze pokazywało jakiś mecz o tej godzinie).  Firma wytłumaczyła to zamieszanie. Winni są piraci, którzy użyli dekoderów nc+ do nielegalnego transmitowania meczów Premier League w pubach i innych miejscach publicznych. - Chcielibyśmy Was także zapewnić, że całkowita liczba meczów transmitowanych na żywo w sezonie pozostanie niezmieniona i podejmiemy wszelkie działania, aby rozwiązać tę nieoczekiwaną sytuację. Będziemy Was na bieżąco informować o rozwoju wydarzeń - poinformowali przedstawiciele nc+.    Nie wiadomo jak długo potrwa ta sytuacja. - Intensywnie działamy, aby jak najszybciej skutecznie rozwiązać tę nieoczekiwaną sytuację. Oficjalną informację w tej sprawie zakomunikujemy natychmiast, gdy zapadną decyzje - powiedział portalowi Wirtualnemedia.pl Sławomir Rykowski, koordynator ds. PR kanałów sportowych nc+
sport  99 - Przejdę do Juventusu - ujawnił Axel Witsel, pomocnik rosyjskiego Zenita Sankt-Petersburg. Na razie nie wiadomo tylko kiedy to się stanie. Reprezentant Belgii był bliski transferu do Turynu ostatniego dnia okna transferowego, ale operacja ostatecznie nie doszła do skutku. Kontrakt Witsela - w Polsce znanego głównie z brutalnego faulu i złamania nogi Marcinowi Wasilewskiemu - wygasa w czerwcu przyszłego roku.  - Miło wiedzieć, że taki klub jak Juventus nie poddał się i ciągle chce mnie sprowadzić. Na razie nie zastanawiam się nad tym, czy stanie się to w styczniu czy w czerwcu. Po prostu gram swoje i zobaczę, co się stanie. Ale przejdę do Juventusu, tylko nie wiem kidy - powiedział Witsel.  Co ważne, belgijski pomocnik będzie mógł wystąpić w fazie pucharowej Ligi Mistrzów (Juventus jest bliski awansu) jeśli przejdzie do włoskiego klubu w styczniu - Zenit gra zaledwie w Lidze Europy.
sport  98 Adam Nawałka w meczu z Rumunią (11.11) będzie mógł po raz pierwszy po Euro 2016 skorzystać z duetu Michał Pazdan-Kamil Glik. Jednak jego rywal, Christoph Daum również będzie miał ten komfort. W piątek w Bukareszcie (20.45, relacja na żywo w Sport.pl) zmierzy się najlepsza defensywa poprzednich eliminacji z najskuteczniejszym atakiem. Piłka nożna Eliminacje MŚ 2018 Grupa E 11.11.2016, godzina 20:45  Rumunia Kartki: Benzar, Sapunaru (poza boiskiem), Andone - żółta Skład: Tatarusanu - Benzar, Chiriches, Grigore, Tosca - Hoban (46. Prepelita), Marin - Popa (46. Andone), Stanciu (82. Keseru), Chipciu - Stancu 0:3 02 Poł2 01 Poł1 Polska   Bramki: Grosicki (11.), Lewandowski (82., 90. - karny) Skład: Fabiański - Piszczek, Glik, Pazdan, Jędrzejczyk - Krychowiak, Linetty (70. Mączyński) - Błaszczykowski, Zieliński (81. Teodorczyk), Grosicki (89. Peszko) - Lewandowski Każdy zna już ten schemat: patrzymy na rywali, sprawdzamy środkowych obrońców i zastanawiamy się, jak będą starali się powstrzymać Roberta Lewandowskiego. - On był najważniejszą różnicą w klasie między dwoma drużynami - zgodnie mówili o napastniku Bayernu Monachium selekcjonerzy Danii i Armenii, którym Polak strzelił w sumie cztery gole.   Sposoby na powstrzymanie Lewandowskiego są różne, ale pytania o kapitana pojawiają się zawsze. Czasem słyszymy, że Lewandowskiego w pierwszej kolejności należy odciąć od podań. Jednak czasem i taka taktyka nie pomaga: z Danią wystarczyło, że Łukasz Piszczek wykopał daleko piłkę, którą przejął napastnik, uciekł trójce rywali i strzelił gola. Ormianie jak tylko mogli odpychali napastnika od własnego pola karnego, ale w ostatniej akcji meczu nie byli w stanie nic zrobić: jedno dokładne dośrodkowanie i Polacy zgarnęli trzy punkty.  Inne możliwości znamy z meczu w Astanie oraz niemal całego Euro 2016. Należy traktować Lewandowskiego jak najgorzej, kryć go blisko i agresywnie, prowokować do reakcji, a na sile ataku straci cała drużyna. We Francji napastnika faulowano 14 razy, Kazachowie tylko w trakcie 90 minut zrobili to ośmiokrotnie.  Wiemy, kto wyłączy Lewego?  Jaki sposób wybierze Christoph Daum jeszcze nie wiadomo, ale znani są środkowi obrońcy, których zadaniem będzie powstrzymać Lewandowskiego: sprowokować go, wyprzedzić, zabrać miejsce i wybić z rytmu. Polak zwykle świetnie radzi sobie z presją, gdy zmarnuje jedną okazję to nie pozwala, by niepowodzenie siedziało mu z tyłu głowy. Jeśli już czymś frustracja się przejawia, to dyskusją z arbitrem spotkania. Im więcej czasu poświęca na rozmowę o decyzjach sędziego, tym mniejszym jest zagrożeniem.  - Gdybyście na chwilę wyłączyli kamerę i starali się rozpisać skład, to pewnie trafilibyście dziewięć z jedenastu nazwisk wyjściowego składu - powiedział na pierwszej konferencji przed meczem z Polską Christoph Daum. On może się cieszyć, bo po kontuzji do drużyny wrócił obrońca Napoli, Vlad Chiriches, który powinien zagrać obok kapitana Rumunów, Dragosa Grigorego. To współpraca, która była najsilniejszym ogniwem drużyny na Euro 2016 i teraz dostanie zadanie poradzenia sobie z Lewandowskim.  Świeżość dyscypliny  - Rumunów pamiętam jako zespół doskonale zorganizowany taktycznie. Na Euro był to bardzo niewdzięczny rywal - powiedział Łukasz Fabiański spytany o charakterystykę najbliższych rywali. Może to opis ogólny, ale trafiony - w Rumunii nikt nie kryje tego, że indywidualnie mają słabszych piłkarzy od Polaków.   Dlatego Daum skupił się właśnie na tych elementach, które z przeciętnych zawodników tworzą ponadprzeciętny zespół. Zaczynał jak Adam Nawałka: od wprowadzenia jasnych, choć czasem ostrych zasad dla piłkarzy, potem dyscyplinę przenosząc na boisko. - Jego podejście jest jak powiew świeżego powietrza - słyszymy od rumuńskich dziennikarzy, którzy cenią niemiecki porządek w porównaniu do bałaganu powszechnego dla piłki nożnej w ich kraju.  Siła w krzyku  Jak bronią Chiriches i Grigore? Pierwszy z nich jeszcze grając w Tottenhamie miał opinię mocno niepewnego: nie radził sobie z intensywnością ligi oraz fizycznością napastników. W ostatnich dwóch sezonach w Anglii i po przenosinach do Neapolu rozpoczął w pierwszym składzie tylko 18 ligowych meczów. Ale w tym sezonie po kontuzji miał przekonać do siebie Maurizio Sarriego, a włoskie media chwalą jego współpracę z Kalidou Koulibalym. Jednak Piotr Zieliński i Arkadiusz Milik mogą Lewandowskiemu zdradzić, że 26-latek dobrze gra przeciwko napastnikowi odwróconemu tyłem do bramki, z kolei słabiej radząc sobie z rywalem nacierającym w kierunku jego pola karnego.  Grigore wydawałoby się, że jest już "po drugiej stronie rzeki". Jednak zanim 30-latek trafił do ligi katarskiej grał na dobrym poziomie w Tuluzie w Ligue 1 oraz wcześniej w Dinamie Bukareszt. Obecnie w Al Sailiya rzadko mierzy się z napastnikami najwyższej klasy, wokół siebie ma również przeciętnych piłkarzy. Może świadczyć o tym wynik jego ostatniego meczu: porażka 4:6 z El Jaish. W jego rozgrywkach mało kto myśli o defensywie, tempo jest wolniejsze, często trudno o wzorową organizację.  Jednak są powody dla których Daum uznał, że Grigore także w jego zespole będzie kapitanem i pierwszoplanową postacią. To przede wszystkim umiejętność czytania gry, ustawiania się i organizowania całej defensywy. Lider Rumunów nie jest najlepszym piłkarzem reprezentacji, ale tym najgłośniejszym i o największym posłuchu. Zresztą nie ma przypadku w tym, że jego zastępcą jest Chiriches. Daum na tych pozycjach ma dwóch bardzo odpowiedzialnych obrońców, a to przekłada się na cały zespół.  Rekordy do przebicia  Dokładnie tak, jak przekładało się w poprzednich eliminacjach. Wtedy Chiriches i Grigore zagrali ze sobą w dziewięciu z dziesięciu meczów, w ośmiu Rumuni nie stracili gola. W całych kwalifikacjach tylko dwa (najmniej ze wszystkich drużyn w Europie!), pięć razy mniej od Polaków. Podobnie jest na drodze do mundialu w Rosji: gdy Nawałka martwi się przeciekającą defensywą (pięć goli wpuszczonych w trzech meczach), Daum nawet wymieniając pojedyncze elementy dostawał porządne efekty (jedna stracona bramka).  Tym bardziej po powrocie pary Chiriches-Grigore należy spodziewać się problemów z przebiciem defensywy Rumunów. A przecież Lewandowski nie będzie miał obok siebie Arkadiusza Milika, o grze biało-czerwonych na jednego napastnika na razie wiele dobrego nie można powiedzieć. Jeśli już, to tyle, że wszystko jak zwykle ma opierać się na kapitanie.
sport  97 - Mieliśmy mieć teraz w Legii dwa dni wolnego. Nie planowałem żadnego wyjazdu, ale nawet gdybym planował, to w pół sekundy zmieniłbym zdanie. Gra w reprezentacji, to marzenie chyba każdego piłkarza - powiedział Bartosz Bereszyński, który w poniedziałek - razem z Michałem Sadlokiem z Wisły Kraków - został powołany do reprezentacji Polski w miejsce kontuzjowanych Pawła Dawidowicza (VfL Bochum) i Macieja Rybusa (Olympique Lyon). Bartłomiej Kubiak: To, co - powołanie do reprezentacji Polski załatwił ci Cristiano Ronaldo?  Bartosz Bereszyński: Można się śmiać, ale trochę w tym prawdy jest. Nasz występ przeciwko najlepszej drużynie na świecie na pewno mi nie zaszkodził, tylko pomógł [Legia w środę zremisowała z Realem 3:3]. Potwierdził, że jako zespół jesteśmy w dobrej dyspozycji. Że ja też, jako prawy obrońca, daję radę. Że do spółki z kolegami jestem w stanie zatrzymać nawet taką gwiazdę jak Ronaldo.  W kadrze brany pod uwagę możesz być jednak prędzej jako lewy obrońca.  - Tak, wiem. Występowałem jednak na tej pozycji i nie jest ona dla mnie zupełnie nowa. Nie boję się tam grać.  Jak rozmawialiśmy w niedzielę po meczu z Cracovią, to chyba jeszcze o powołaniu do kadry nie wiedziałeś.  - Nie, wtedy jeszcze nie. Ale sygnały o tym, że mogę zostać powołany, dochodziły do mnie już przed meczem.  Skąd?  - Selekcjoner i ludzie z jego sztabu kontaktowali się ze mną. Mówili, że mnie obserwują i widzą, że dobrze wyglądam. Że w razie jakichkolwiek urazów mam być gotowy.  Czyli spodziewałeś się powołania?  - Może nie spodziewałem, ale w 100 proc. zaskoczony nie byłem.  Wasze spotkanie z Cracovią z trybun oglądał selekcjoner Adam Nawałka. Rozmawiałeś z nim po meczu?  - Nie, ale rozmawialiśmy przed meczem.  To kiedy dowiedziałeś się o powołaniu?  - W poniedziałek rano, byłem w klubie. Co prawda mieliśmy mieć teraz w Legii dwa dni wolnego, ale nie planowałem żadnego wyjazdu, dlatego przyjechałem na Łazienkowską trochę poćwiczyć. Nawet jednak gdybym planował jakiś wyjazd, to w pół sekundy zmieniłbym zdanie i zawrócił. Gra w reprezentacji, to marzenie chyba każdego piłkarza, moje na pewno.  Kto ci przekazał informację o powołaniu?  - Jako pierwszy trener Magiera. Potem zadzwonił asystent selekcjonera Bogdan Zając, a następnie sam selekcjoner.  Michał Pazdan po meczu z Realem powiedział, że stracić trzy gole z Realem, to jak zagrać na zero w trzech meczach ekstraklasy. Zgadzasz się z nim?  - Zgadzam. Grając z Realem każda minuta, a nawet sekunda, jest niezwykle istotna. To jest doświadczenie, którego w ekstraklasie nie da się zebrać nawet 37 meczami w sezonie. W takich meczach trzeba być maksymalnie skoncentrowanym od początku do końca, nie można się ani na sekundę zagapić. Organizm musi przystosować się do całkiem innych warunków.  Trudno jest się zmusić do wysiłku po takim meczu jak z Realem?  - Na pewno głowa w meczu z Cracovią miała kluczowe znaczenie. Po spotkaniu z Realem każdy z nas mógł za bardzo uwierzyć w siebie. Ale trener sprowadził nas na ziemię i bardzo dobrze, że w szatni padły takie słowa, jakie padły.
sport  96 - Może taki wstrząs przyda się drużynie - powiedział Adam Nawałka odnosząc się do afery alkoholowej z poprzedniego zgrupowania. Winnych ukarał i dał drugą szansę. Jednak przed zamknięciem udanego roku kadry musi zmierzyć się z kilkoma wyzwaniami. Pierwsze spotkanie  Dopiero po raz drugi w trakcie swojej kadencji Adam Nawałka musiał ugasić pożar, ale taki, który wcześniej mu się nie zdarzył. Do tej pory jedynym wyzwaniem było poradzenie sobie ze zmianą kapitana: zabraniem opaski Jakubowi Błaszczykowskiemu i przekazaniem jej Robertowi Lewandowskiemu. Jadnak sprawa z 2015 r. była roztrząsana głównie w mediach, nie wewnątrz reprezentacji. Przedłużała się, ale wyszła drużynie na dobre. Nawałka musi liczyć, że tym razem będzie podobnie, choć sprawę niewłaściwego zachowania musi zamknąć znacznie szybciej.  Najlepiej już na pierwszym spotkaniu. Reprezentanci będą zjeżdżać się do tego samego hotelu co zwykle do godz. 20 w poniedziałek, a następnie odbędą spotkanie. Nie będzie to odprawa taktyczna, ale rozmowa z selekcjonerem. Zamiast roztrząsania - oczyszczenie. Zamiast pożegnania - ostrzeżenie.  - Zawodnicy nadużyli mojego zaufania - powiedział w niedzielę Nawałka i, jak na siebie, mocniejszych słów nie mógł użyć. - Martwi mnie jednak to, że w niektórych relacjach, analizach można było usłyszeć, że w sytuacji bardzo ważnego meczu z Rumunią nie można zawodników winnych złamania zasad odesłać do domu. Nie zgadzam się. Dla mnie liczy się etyka, podejście do zawodu. Gdyby taka sytuacja miała kilkukrotnie miejsce, to tych piłkarzy już by nie było. Otrzymali drugą szansę, ponieważ do tej pory mnie nie zawiedli. Na szansę zasługują - dodał.  Jak zastąpić Milika  To niewygodne zgrupowanie: do meczu z Rumunią reprezentacja Polski odbędzie trzy treningi na boisku. Niewiele, by zbudować coś nowego na jedno z najtrudniejszych spotkań w eliminacjach MŚ 2018. O ile w cieniu hotelowych wydarzeń pozostała kontuzja Milika, o tyle pamiętajmy, że uraz napastnika może mieć poważniejszy od afery wpływ na postawę biało-czerwonych. Chociaż Łukasz Teodorczyk strzela seryjnie dla Anderlechtu, to różnicę w jego grze a Milika dobitnie pokazał mecz z Armenią (2:1).  Nie będzie wymyślania od nowa, ale zastosowanie wariantów, które drużyna już miała. W zasadzie znaki zapytania dotyczą bardziej formy w jakiej na zgrupowanie przyjedzie trójka najwyżej notowanych środkowych pomocników: Grzegorz Krychowiak, Piotr Zieliński i Karol Linetty. Ostatnio na boisku w klubach było ich widać mało: pomocnik PSG rozegrał w miesiąc ledwie 142 minuty, drugi z Napoli - 320, a trzeci w Sampdorii - 315. Nie są to oszałamiające wyniki.  Nawałka jak ognia unika słowa "problem", ale w niedzielę powiedział o zagrożeniach. - Spodziewaliśmy się ich analizując wydarzenia po Euro 2016. Chodzi o zagrożenia takie jak zmiany klubów, czas potrzebny na ich adaptację. Niektórzy przeszli do lepszych klubów i takie sytuacje się zdarzają. To sprawy szkoleniowe. Troszeczkę jest zawirowań i dopóki ta forma osiągnie poziom satysfakcjonujący minie trochę czasu - tłumaczył.  Krychowiak, Linetty i Zieliński zmienili kluby na lepsze, ale największe kłopoty z grą ma ten pierwszy. Ostatnio występował nawet na środku obrony. Z kolei dwóch piłkarzy z włoskiej Serie A notuje raczej dobre występy, przeplatając je rewelacyjnymi. Dlatego to w młodszym duecie Nawałka postrzega szansę na dodanie drużynie energii w środku pola, dlatego trójką pomocników zastąpi duet napastników. Pytanie na które będzie musiał sobie odpowiedzieć dotyczy tego, kto zagra najbliżej Roberta Lewandowskiego. Do tej pory w tych eliminacjach był to Linetty.   Energia na piłkę  - To grupa młodych, pełnych energii ludzi. Ale tą energię trzeba odpowiednio wykorzystać. Czasu nie wrócimy. Rozmawiam z zawodnikami, mam z nimi bardzo dobry kontakt i chęć ich rehabilitacji jest bardzo duża. Wierzę, że ta sytuacja pomoże piłkarzom walczyć z jeszcze większą determinacją. By zarówno pod względem mentalnym, jak i fizycznym dali wszystko z siebie - mówił Nawałka.  Faktycznie, w tych eliminacjach często para szła w gwizdek. Dwubramkowe prowadzenie z Kazachstanem w Astanie zostało zaprzepaszczone, bo piłkarze skupili się na przepychankach z rywalami i zgłaszaniem pretensji do sędziego. Z Danią były nawet trzy gole przewagi, ale znów wkradło się rozprężenie, Kamil Glik strzelił samobója i końcówka była nerwowa. Nie tak jak z Armenią, gdy zwycięstwo z bardzo słabym rywalem biało-czerwoni zagwarantowali sobie dopiero ostatnim kontaktem z piłką.  - A ja przypominam sobie wcześniejszą sytuację z tego meczu, gdy Ormianie mogli wygrać - przypominał w niedzielę Nawałka. - Jednak Łukasz Fabiański złapał piłkę, szybko rozegrał do Kuby Błaszczykowskiego, ten do Grzegorza Krychowiaka, który podał do Bartosza Kapustki i sfaulowano go, a my wykorzystaliśmy stały fragment gry. Daję tylko przykład, że drużyna walczy do końca - powiedział.  Według selekcjonera pokazuje to, że pomimo swoich problemów pozaboiskowych i dalekiej od ideału formy udało się drużynie zachować jedną z najważniejszych dla piłkarzy cech: determinacji. W Bukareszcie musi być ją jednak widać od pierwszego gwizdka, a nie fragmentami. - Cały czas prowadzimy tak przygotowania, by piłkarze mieli wiarę w swoją grę. Natomiast nie wolno tego mylić z sytuacją, gdy przeciwnika się lekceważy, gdy nie ma pokory. Najlepsze przygotowanie do meczu to podejście z szacunkiem do rywala - podkreślił Nawałka.  Wykorzystać powrót Pazdana  Gdy Kamil Glik przyjechał na zgrupowanie po transferze do AS Monaco to zdradzał, że w jego nowym klubie w ogóle nie skupiają się na obronie. Obowiązuje jedna zasada: tylko atak. Sprawdza się, bo Monaco zajmuje drugie miejsce w tabeli Ligue 1 i jest bliskie awansu do fazy pucharowej Ligi Mistrzów. Jednak inne podejście do taktyki mogło się nieco odbić na samym Gliku, co zresztą było widać w dotychczasowych meczach eliminacyjnych.  Z Kazachstanem poszło o jego podejście do rywala, przeciwko Danii zagrał bardzo słabo, nie wyróżniał się również na tle przeciętnych Ormian. W trakcie poprzednich dwóch meczów mówiło się, że lepszy od Glika był Thiago Cionek. Jednak szanse na to, by wobec powrotu Michała Pazdana miejsce stracił ten pierwszy są znikome. To jedna z najlepszych informacji dla Nawałki: po Euro 2016 wreszcie może wystawić tę samą linię obrony.   Chociaż minęło już sporo czasu, to czwórka Łukasz Piszczek-Glik-Pazdan-Artur Jędrzejczyk powinna szybko przypomnieć sobie, jak zatrzymywała Portugalczyków, Niemców i Szwajcarów. Jak ważne są te mechanizmy pokazał start eliminacji: Bartosz Salamon z Maciejem Rybusem nie potrafili dogadać się przy golach Kazachów, współpraca Glika z Cionkiem również była daleka od ideału pod względem choćby asekuracji.  Ze wszystkich możliwych kombinacji to ta Pazdana z Glikiem jest najlepiej uzupełniającą się oraz rozumiejącą na boisku. Polacy w eliminacjach stracili już pięć goli, a przez nieobecność Milika, czyli osłabioną siłę w ataku w Bukareszcie najważniejsze będzie czyste konto.  Z satysfakcją zakończyć wyczerpujący rok   Nawałka doskonale wie, że tryb życia kadry jest zupełnie inny od tego codziennego w klubie. Pamięta o tym ze swojej kariery piłkarskiej oraz czasu, gdy asystował Leo Beenhakkerowi. Dlatego choć początkowo dokręcił śrubę, to z czasem traktował swoich podopiecznych coraz lżej, dawał im więcej swobody wierząc w ich profesjonalizm. Jednak poza rzadkim wolnym czasem w życie kadry i tak może wkraść się monotonia, znudzenie, chęć zrobienia czegoś innego nawet kosztem złamania zasad.  Oczywiście nie tłumaczy to zachowania kilku reprezentantów, ale też pokazuje, że mogą oni mieć chęć odpoczęcia od... samych siebie. Polacy w 2016 roku rozegrają w sumie czternaście spotkań, na zgrupowaniach reprezentacji spędzili ze sobą niemal kwartał. Dlatego Nawałka określając wydarzenia z października mówił o "przesileniu".  To był udany rok reprezentacji, który przy dobrych wynikach w Bukareszcie i we Wrocławiu może skończyć się jeszcze lepiej. Nawałka o tym wie, stąd kilka razy podkreślał, jaki postęp dokonał się w tym czasie. - Droga rozpoczęta trzy lata temu jest bardzo słuszna. W tym czasie piłkarze przywrócili kibicom radość z gry reprezentacji. Mam nadzieję, że wstrząs pomoże drużynie, pozytywnie wpłynie na drużynę. Idealnie byłoby, gdybyśmy funkcjonowali na najwyższym poziomie cały czas - dodał.   Jednak w pracy selekcjonera o idealną sytuację trudno, zawsze są jakieś kontuzje, problemy. Tym bardziej Nawałce zależy, by po listopadowym zgrupowaniu ostatecznie zapomniano o aferze alkoholowej, a rozmowa wróciła do tematu możliwości jakie ma ta kadra. - Wierzymy gorąco w to, że rozpoczęte eliminacje znajdą się pod naszą kontrolą - dodał. Przed czteromiesięczną przerwą w życiu kadry czas wrócić do tego, co kadra Nawałki potrafi: zrealizowania oczekiwań kibiców. Różnica polega na tym, że wyjątkowo nie dotyczą one jedynie boiska.
sport  95 - Dawajcie chłopaki! Ważny jest początek, idziemy po zwycięstwo! - to słowa Cristiano Ronaldo, który przy okazji meczu z Legią został podsłuchany przez stację Canal+. W kierunku gwiazdora Królewskich zostało skierowanych kilka kamer i mikrofonów, które koncentrowały się na nim przez cały mecz. - Nie gadajmy, bo nas podsłuchują - rzucił Ronaldo w trakcie rozgrzewki na stadionie Legii. - Patrz, wyglądają jak dzieci - podśmiewał się też do Garetha Bale'a. Ale raczej nie z legionistów, tylko z tego, co zobaczył na stadionowych telebimach (przed meczem prezentowane na nich były m.in. skróty wtorkowych spotkań LM).  - Dawajcie chłopaki! Ważny jest początek, idziemy po zwycięstwo! - mobilizował drużynę CR7. Jeszcze wtedy był uśmiechnięty. Podczas meczu powodów do radości miał już jednak mniej. Znacznie mniej. Na twarzy gwiazdora Realu zobaczyć można było za to nerwy i frustrację.  - Sędzio, daj spokój - denerwował się Ronaldo, gdy sędzia nie odgwizdał faulu dla Realu. - Gareth, Gareth! - krzyczał do kolegi z drużyny, oczekując na podanie od niego. W tej sytuacji podania od Walijczyka się nie doczekał, w obu meczach z Legią nie doczekał się też goli. Dla Ronaldo polski klub jest dziesiątym w karierze, przeciwko któremu zagrał przynajmniej dwa razy i nie zdobył bramki.  Żarty i mobilizacja na rozgrzewce oraz frustracja i pretensje do sędziego w trakcie meczu - to wszystko zobaczyć można dzięki materiałowi stacji Canal+, która przy okazji meczu z Legią w Lidze Mistrzów, podsłuchała Ronaldo. W kierunku gwiazdora Królewskich zostało skierowanych kilka kamer i mikrofonów, które koncentrowały się na nim przez cały mecz. Zresztą zobaczcie sami:
sport  94 Piątkowy mecz z Rumunią w Bukareszcie to gra o spokój na pół roku. I o to, żeby po ostatniej aferze nie zgubić proporcji i nie przesadzić w drugą stronę. Bo luz, mądrze wyważony luz, to było to co tę drużynę niosło do sukcesów - pisze Paweł Wilkowicz ze Sport.pl. Piłka nożna Eliminacje MŚ 2018 Grupa E 11.11.2016, godzina 20:45  Rumunia Kartki: Benzar, Sapunaru (poza boiskiem), Andone - żółta Skład: Tatarusanu - Benzar, Chiriches, Grigore, Tosca - Hoban (46. Prepelita), Marin - Popa (46. Andone), Stanciu (82. Keseru), Chipciu - Stancu 0:3 02 Poł2 01 Poł1 Polska   Bramki: Grosicki (11.), Lewandowski (82., 90. - karny) Skład: Fabiański - Piszczek, Glik, Pazdan, Jędrzejczyk - Krychowiak, Linetty (70. Mączyński) - Błaszczykowski, Zieliński (81. Teodorczyk), Grosicki (89. Peszko) - Lewandowski autor tekstu: Paweł Wilkowicz - Poprosiliśmy obsługę, żeby ten bankomat przy wejściu był na pewno naładowany - rzucił żartem jeden ze współpracowników Adama Nawałki, gdy piłkarze zjeżdżali się w poniedziałek do hotelu Hilton na zgrupowanie. Zgrupowanie inne niż wszystkie za kadencji Nawałki: pierwsze po aferze alkoholowej między meczami z Danią i Armenią, pierwsze bez Arkadiusza Milika przed meczem o punkty. Zgrupowanie, które się zaczyna nie analizą poprzedniego meczu i gry rywala, ale rozmową trenera z piłkarzami o przypadkach łamania regulaminu. I płaceniem kar przez tych, którzy przesadzili z imprezowaniem, imieninami, urodzinami i rocznicami przy okazji meczów październikowych. Ci, którzy przesadzili najmocniej, mają wpłacić na cel charytatywny do kilkudziesięciu tysięcy złotych (informacja "Super Expressu", ale nikt z PZPN jej nie zdementował, również w nieoficjalnych rozmowach).  Wstrząsanie prewencyjne  Trwa ciekawy eksperyment: wstrząsanie kadrą, w której się jeszcze nic bardzo złego nie wydarzyło. Wstrząsanie prewencyjne: żeby rozluźnienie, które szefowie tej reprezentacji dostrzegli po godzinach pracy, nie dotknęło samej pracy. Na razie, jak powiedział Adam Nawałka, jeszcze nie dotknęło. Trener mówił podczas konferencji otwierającej zgrupowanie mocno, jak na siebie. O nadszarpniętym zaufaniu i drugiej, już ostatniej szansie, którą daje piłkarzom uczestniczącym w "nocnych spotkaniach". Był rozczarowany, że w grupie której zaufał, której dał wiele wolności i wiele okazji do wyszumienia się (- Jak to z ułanami bywa, a jest tu paru ułanów - mówił nam po zwycięskich eliminacjach Euro 2016), znaleźli się piłkarze, którzy postanowili pójść jeszcze dalej i resetować się w pokoju wynajętym w innym skrzydle hotelu niż to, w którym zawsze śpi kadra. Ale choć trener mówił mocno, to przyznał też, że do podejścia piłkarzy do treningów i meczów nie ma zastrzeżeń. I powiedział coś znaczącego: że ważne jest by teraz się nie przemotywować. Nie przesadzić w drugą stronę, nie zgubić tego luzu, który był podczas zwycięskich eliminacji Euro 2016 i podczas turnieju powodem do dumy. Nie zepsuć dobrego lepszym.  Znajmy proporcje  Nie chodzi o to, żeby aferę bagatelizować, umniejszać dziennikarskie zasługi "Przeglądu Sportowego" (nie, gratulacje), czy bronić piłkarzy. Tylko żeby zachować proporcje. Afera wybuchła po zgrupowaniu, podczas którego kadra zdobyła komplet punktów. Pierwszy od wielu lat komplet w eliminacyjnym dwumeczu. Poprzedni był za kadencji Leo Beenhakkera, w 2007. I z gorszą parą rywali niż Dania i Armenia - z Azerbejdżanem i Armenią. I też zwycięstwo nad Armenią przyszło wtedy w bólach. Do tego afera dotyczy jednak w większości piłkarzy z drugiego, albo i trzeciego planu kadry. To nie jest reprezentacja pijaków puszczających pawie na hotelowych korytarzach. Ton tutaj nadaje kto inny. To nadal jest kadra mądrych liderów, którzy kiedy wolno, potrafią być rozdokazywani jak gimnazjaliści - a Robert Lewandowski, Wojciech Szczęsny i Grzegorz Krychowiak wiodą w tym prym - ale kiedy zaczyna się praca, nie tylko sami są skoncentrowani, ale potrafią i innych postawić do pionu. Ten kontrolowany luz, szyderstwa, opowieści o tym, że nieustające koncentrowanie się na zbliżającym się meczu może być bardziej szkodliwe niż pomocne, kolacje we własnym gronie, bez sztabu - to było refrenem kadry w jej najlepszych chwilach. Ostatnio kilka osób przeszarżowało, ale to nie znaczy, że teraz ma być w kadrze klasztorna cisza i powrót do czasów, gdy każdy uciekał do swojego pokoju sprawdzić pocztę i obejrzeć film.  Łukasz Fabiański: Atmosfera była naszą siła i załatwimy to w swoim gronie  I to jest właśnie stawka rozpoczętego właśnie zgrupowania: jak mądrze rozliczyć aferę alkoholową, jak zamienić to w dobrą energię i zdobyć w Rumunii punkty, które zapewnią spokój aż do meczu z wyrastającą na najgroźniejszego rywala Czarnogórą w marcu 2017, ale też jak ochronić to wszystko co było tutaj dobre i wesołe i sprawiało, że piłkarze za zgrupowaniami tęsknili. - Akurat atmosfera była w ostatnim czasie w kadrze naprawdę znakomita i zrobimy wszystko, żeby tę sprawę rozwiązać dobrze i we własnym gronie - mówił w poniedziałek Łukasz Fabiański, jedyny piłkarz podstawowego składu, który zgodził się stanąć na dłuższą rozmowę.  Jak puścić to w niepamięć  Oprócz niego z kluczowych piłkarzy na krócej stanął jeszcze tylko Maciej Rybus, ale on przyjechał do Warszawy tylko po to, żeby potwierdzić wstępną diagnozę kontuzji i odjechać. Rozmawiali jeszcze debiutant Jacek Góralski i powołany awaryjnie Bartosz Bereszyński. Pozostali przemykali szybko od wejścia, obok wspomnianego bankomatu, najkrótszą drogą do windy. I uśmiechnięty Robert Lewandowski (we wtorek ma być, według planu, na konferencji prasowej) i odwracający wzrok Łukasz Teodorczyk, i zawsze rozbawiony Artur Jędrzejczyk (- Miałbym ochotę z wami porozmawiać, ale boli mnie głowa). Niektórzy, jak Kuba Błaszczykowski czy Grzegorz Krychowiak, w ogóle ominęli kamery i weszli bocznym wejściem.  Tak się zaczęło zgrupowanie rozmów. Rozmowa wychowawcza trenera z piłkarzami była zaplanowana jeszcze przed pierwszą wspólną kolacją i wpisana oficjalnie do rozkładu zajęć. A potem będą pewnie jeszcze długie rozmowy piłkarzy między sobą. Również o tym, kto puścił farbę, z kim jeszcze rozmawiać, z kim nie, itd. Ale - oby - przede wszystkim: jak pokonać Rumunię i sprawić, że afera pójdzie w niepamięć.
sport  93 Maciej Sadlok wraca do reprezentacji Adama Nawałki w najważniejszym okresie. Afera alkoholowa podczas ostatniego zgrupowania mocno podgrzała atmosferę wokół kadry. Piłkarze są pod specjalnym nadzorem i każda kolejna wpadka będzie oznaczała koniec z reprezentacją. - Nie boję się tego. Ta reprezentacja pokazała dużą klasę swoimi ostatnimi meczami i nie wierzę, że jeden incydent może zniszczyć atmosferę - mówi w rozmowie ze Sport.pl Maciej Sadlok. Adam Nawałka szybko zareagował na kontuzje Macieja Rybusa i Pawła Dawidowicza. W miejsce powołanych wcześniej zawodników selekcjoner dowołał Macieja Sadloka i Bartosza Bereszyńskiego. - Dawno nie było mnie na zgrupowaniu reprezentacji i nie ma co ukrywać, powołanie od Adama Nawałki było dla mnie dużym zaskoczeniem - przyznał szczerze Maciej Sadlok.  Adam Nawałka osobiście poinformował obrońcę Wisły o powołaniu. - Selekcjoner zadzwonił, powiedział, że Maciej Rybus jest kontuzjowany i chciał, żebym przyjechał na zgrupowanie. Nie rozmawialiśmy o konkretnych celach i oczekiwaniach wobec mnie. Na takie dyskusje będzie czas na zgrupowaniu. Przez telefon uzgodniliśmy tylko kwestie organizacyjne - powiedział Sadlok w rozmowie ze Sport.pl.  Piłkarz Wisły Kraków ostatni raz powołanie do reprezentacji dostał przed eliminacyjnym meczem z Gibraltarem, w ramach eliminacji do Euro 2016 we Francji. Na murawie się nie pojawił, ale poznał zasady funkcjonowania kadry prowadzonej przez Nawałkę.  - Myślę, że nie będę miał problemu z wejściem do reprezentacyjnej szatni po dłuższej przerwie. Z niektórymi piłkarzami grałem wcześniej w reprezentacji, a cześć znam z ligowych boisk. To naprawdę pomaga. Tym bardziej, że nie miałem okazji uczestniczyć w meczach reprezentacji o dużą stawkę. Mecz z Rumunią może okazać się kluczowy w eliminacjach i to będzie dla mnie nowe doświadczenie - stwierdził.  Sadlok wraca do reprezentacji w bardzo gorącym okresie. Afera alkoholowa na ostatnim zgrupowaniu mocno zachwiała zaufaniem selekcjonera do zawodników. - Nie boję się tego. Ta reprezentacja pokazała dużą klasę swoimi ostatnimi meczami i nie wierzę, że jeden incydent może zniszczyć atmosferę w kadrze. Na zgrupowaniu wszystko zostanie wyjaśnione i najważniejsze będą przygotowania do meczu z reprezentacją Rumunii - stwierdził 27-letni obrońca.  Mecz w Bukareszcie może okazać się kluczem do udanych eliminacji mistrzostw świata. Wszyscy w kadrze zdają sobie z tego sprawę i zapowiadają walkę o zwycięstwo. Z Rumunią Nawałka nie będzie miał okazji do eksperymentów i tylko plaga kontuzji pozwoliłaby Sadlokowi zagrać w Bukareszcie. Co innego w towarzyskim meczu ze Słowenią, w którym selekcjoner z całą pewnością będzie chciał sprawdzić nowe rozwiązania.  - Bardzo chciałbym dostać swoją szansę i zagrać z orzełkiem na piersi. Jak już dostałem powołanie, to będę walczył. Fizycznie czuję się bardzo dobrze, forma zwyżkuje. Z Wisłą odbiliśmy się od dna i czuję zdecydowanie większą pewność w grze - kończy Sadlok.
sport  92 Borussia Dortmund jest zainteresowana Łukaszem Teodorczykiem - informuje "Voetbal Belgie". Belgijski portal uważa, że Polak miałby zastąpić w Dortmundzie Pierre'a-Emericka Aubameyanga, który po zakończeniu sezonu ma odejść do innego klubu. W belgijskich mediach pojawiają się sensacyjne informacje dotyczące Łukasz Teodorczyka. Portal "Voetbal Belgie" poinformował, że napastnik reprezentacji Polski może trafić do Borussii Dortmund.  Teodorczyk miałby zastąpić w drużynie wicemistrza Niemiec Pierre'a-Emericka Aubameyanga. Największa gwiazda BVB szykuje się do odejścia z Dortmundu. Reprezentant Gabonu jest najbardziej rozchwytywanym zawodnikiem na europejskim rynku transferowym, a jego nazwisko łączone jest z największymi i najbogatszymi klubami. O czym szerzej informowaliśmy TUTAJ .  Borussia Dortmund to jednak niejedyny klub, który chciałby mieć u siebie Teodorczyka. O polskiego napastnika, który w tym sezonie strzelił już 15 goli w 19 meczach dla Anderlechtu Bruksela, rywalizują też kluby z Premier League: West Bromwich Albion i Stoke City.
sport  91 W poniedziałek Legia oficjalnie ogłosiła, że UEFA nałożyła zakaz wyjazdów zorganizowanych grup kibiców Legii na mecze LM, co oznacza, że nie zostaną oni wpuszczeni na spotkanie, które odbędzie się 22. listopada "Legia Warszawa informuje, że w związku z toczącym się postępowaniem dyscyplinarnym związanym z incydentami przed meczem w Madrycie, Control Ethics and Disciplinary Board UEFA postanowiła do czasu zakończenia postępowania nałożyć na klub środek zapobiegawczy w postaci zakazu wyjazdu zorganizowanej grupy kibiców na mecze Ligi Mistrzów UEFA" - czytamy w oficjalnym oświadczeniu klubu.  "Mając powyższe na uwadze informujemy, że na mecz Ligi Mistrzów UEFA przeciwko Borussii w Dortmundzie nie będzie zorganizowanego wyjazdu naszych kibiców" - dodaje klub.  Czy kibice Legii wejdą na Borussię?  Taki (tymczasowy) zakaz oznacza, że Legia nie będzie prowadzić dystrybucji biletów na to spotkanie ani organizować wspólnego wyjazdu dla kibiców. Trybuny gości pozostaną w Dortmundzie puste.  Nie oznacza to jednak, że polscy kibice mają zakaz wejścia na stadion Borussii. Jeżeli indywidualne osoby będą kupować wejściówki bezpośrednio, przez niemiecki klub, gospodarze raczej nie powinni zabronić im wejścia na trybuny i oglądania meczu ani odmówić sprzedaży biletu. W takim przypadku, polscy kibice zajmą tą samą część trybun, co sympatycy Borussii.  Legia na celowniku UEFA  Organizator rozgrywek ma już dość użerania się z wywołującymi zamieszki kibicami Legii. Ostatnio UEFA zadecydowała o zamknięciu trybun przy ul. Łazienkowskiej na mecz czwartej kolejki LM z Realem Madryt.  Chuligani dali również do sobie znać podczas wizyty w Madrycie. Polacy doprowadzili do zamieszek przed wyjazdowym spotkaniem z Realem.
sport  90 - Tlenione włosy, ruda broda? Messi został liderem jakiegoś boysbandu? Już gdy zrobił sobie tatuaże byłem zaniepokojony, ale cała reszta? Ktokolwiek mu to doradzał powinien się wstydzić. Zamieniłeś naszego bohatera w sobowtóra Justina Biebera - powiedział Eric Cantona w swoim programie "Komisarz futbolu" na antenie Eurosportu. Leo Messi w ostatnich miesiącach mocno zmienił swój wizerunek. Argentyńczyk przefarbował włosy i zapuścił brodę. Do tego postanowił zrobić kilka nowych tatuaży. Eric Cantona, legendarny zawodnik Manchesteru United i reprezentacji Francji tak skomentował wygląd gwiazdy Barcelony.  - Co się z nim dzieje?! Tlenione włosy, ruda broda? Messi został liderem jakiegoś boysbandu? Już gdy zrobił sobie tatuaże byłem zaniepokojony, ale cała reszta? Ktokolwiek mu to doradzał powinien się wstydzić. Zamieniłeś naszego bohatera w sobowtóra Justina Biebera - stwierdził Cantona.  Ale bum bum! Miss Bum Bum kibicuje Messiemu
sport  89 23-letnia Barbara Latorre zdobyła bramkę po fenomenalnym rajdzie przez pół boiska. Porównanie do Lionela Messiego nasuwa się samo - napastniczka również jest zawodniczką Barcelony Latorre popisała się fenomenalną akcją w meczu ze swoim byłym klubem, Espanyolem. Barca wygrała zaległe derby 6:1.    Jedyne trafienie Latorre (w 67. min) było zarazem ostatnim golem meczu. Barcelona prowadzi po dziewięciu kolejkach z kompletem zwycięstw, Espanyol jest ostatni z dwoma punktami na koncie.
sport  88 Była gwiazda Arsenalu i Manchesteru United podczas niedzielnego meczu 10. kolejki ligi tureckiej pomiędzy Fenerbahce a Akhisarem Belediyespor (3:1) doznała koszmarnej kontuzji lewego oka. Holender spotkanie rozpoczął bardzo dobrze. Już w 26. minucie po podaniu Chahechouhe dał Fenerbahce prowadzenie. Niestety 10 minut później doszło do bardzo nieszczęśliwego incydentu. Van Persie starł się w polu karnym z Abdoulem Sissoko, podczas którego doszło do niebezpiecznie wyglądającej kontuzji. Napastnik Fenerbahce otrzymał mocny cios w lewe oko.    W pierwszej chwili zagraniczne media pisały o tym, że uraz może skończyć się dla Holendra utratą wzrok. - Został uderzony w oko, które zaczęło mocno krwawić. Szybko przetransportowano go do szpitala. Więcej będziemy wiedzieć po badaniach - uspokajał lekarz klubu ze Stambułu, Burak Kunduracioglu.    Van Persie będzie widział  Na szczęście pierwsze badania wykazały, że van Persie nie podzieli losu m.in. losu Karola Bieleckiego i nie straci wzroku w lewym oku. - Uraz nie będzie miał poważnych konsekwencji. Piłkarz ma się już dużo lepiej - poinformowała drużyna holenderskiego napastnika.
sport  87 Lionel Messi strzelił w zwycięskim wyjazdowym spotkaniu z Sevillą (2:1) swojego 500. gola dla Barcelony - poinformował w niedzielę wieczorem kataloński klub, dodając jednak, że bilans uwzględnia także mecze towarzyskie. W oficjalnych spotkaniach Argentyńczyk, który jest piłkarzem "Dumy Katalonii" od 2005 roku, zdobył dotychczas 469 bramek, a w nieoficjalnych - 31.  Od dwóch lat Messi jest najlepszym strzelcem w historii Barcelony. Pobił wówczas rekord Paulino Alcantary, który w latach 1912-27 zdobył 369 bramek we wszystkich potyczkach, także towarzyskich. Klubowy rekord strzelecki w meczach o stawkę poprawił już w marcu 2012 roku. Należał on do Cesara Rodrigueza, zdobywcy 232 goli w latach 1940-50.
sport  86 Kolejny mecz na ławce rezerwowych Paris Saint-Germain przesiedział Grzegorz Krychowiak. Mistrzowie Francji rozbili Rennes Kamila Grosickiego aż 4-0. Grosicki zaczął to spotkanie na ławce i wszedł dopiero w 56. minucie. Jednak już wtedy gospodarze prowadzili 2-0 po samobójczym trafieniu Gelsona Fernandesa oraz golu Edinsona Cavaniego. Kolejne dwa gole strzelili Adrien Rabiot i Marco Verratti. To bardzo złe wieści dla Krychowiaka, bo obaj zawodnicy są jego rywalami do gry w podstawowym składzie. W dodatku z ławki rezerwowych wszedł Thiago Motta, który zmienił Blaise'a Matuidiego. To pokazuje, że Polak jest dopiero piątym środkowym pomocnikiem w hierarchii trenera Unaia Emery'ego.  PSG pozostało na trzecim miejscu w tabeli - ma 26 pkt, tyle samo co drugie AS Monaco. Liderem pozostało Nice, które w niedzielę przegrało swój pierwszy ligowy mecz w tym sezonie (0-1 z Caen). Podopieczni Luciena Favre'a mają trzy punkty przewagi nad najgroźniejszymi rywalami w walce o mistrzostwo.  Cały mecz w barwach AS Romy zagrał Wojciech Szczęsny. Polak miał niewiele pracy, bo Bologna rzadko zagrażała jego bramce. Rzymianie pokonali rywali aż 3-0 po hat-tricku Mohameda Salaha. Gole Egipcjanina sprawiły, że Roma wróciła na drugie miejsce w Serie A. Z 26 pkt wyprzedza o jedno oczko Milan, a do prowadzącego Juventusu traci 4 punkty.
sport  85 Piłkarze Barcelony pokonali na wyjeździe dobrze spisującą się w tym sezonie Sevillę 2:1 w meczu 11. kolejki hiszpańskiej ekstraklasy. Mają 25 punktów i tracą dwa do prowadzącego Realu Madryt, który wcześniej wygrał u siebie z Leganes 3:0. Bramki dla broniących tytułu Katalończyków zdobyli najskuteczniejsi strzelcy Primera Division w tym sezonie Argentyńczyk Lionel Messi (43. minuta) i Urugwajczyk Luis Suarez (61.). Obaj mają po osiem goli ligowych. Pierwsi do siatki trafili jednak gospodarze - w 15. minucie sytuację sam na sam wykorzystał Vitolo.  Spotkanie w Sewilli było rozgrywane w kosmicznym tempie. Gospodarze mogli pokusić się o lepszy wynik - zmarnowali kilka dobrych okazji, a do momentu straty gola sprawiali dużo lepsze wrażenie. W drugiej połowie jednak nieco opadli z sił, choć i tak mieli swoje sytuacje. Najbliżej upragnionego gola na kwadrans przed końcem był Steven N'Zonzi, ale uderzył głową tuż obok bramki Marca-Andre ter Stegena, który popełnił błąd wychodząc w tej sytuacji z bramki. Barcelona również marnowała sytuacje, Sergio Rico chwilę później zatrzymał Suareza. W tym spotkaniu nie brakowało pojedynków indywidualnych i fauli. Sędzia pokazał łącznie dziesięć żółtych kartek, w tym sześć piłkarzom Barcelony.  Real potrzebował zwycięstwa, by uspokoić swoich kibiców po sensacyjnym remisie z Legią w Lidze Mistrzów 3:3. To się "Królewskim" udało - dwie bramki zdobył Walijczyk Gareth Bale, a jedną Alvaro Morata.  "Jestem zadowolony z pracy, jaką wszyscy włożyli w ten mecz, nie chciałbym nikogo szczególnie wyróżniać. Zawsze znajdzie się jeden zawodnik, który będzie miał większy wpływ na przebieg meczu, ale najbardziej podoba mi się to, że zagraliśmy zespołowo" - powiedział trener Realu Francuz Zinedine Zidane.  Od pięciu spotkań na Santiago Bernabeu do siatki nie trafił Cristiano Ronaldo. To najgorsza seria Portugalczyka od kiedy przeniósł się do Realu w 2009 roku. "CR7", który w poniedziałek ma przedłużyć kontrakt z klubem do 30 czerwca 2021 roku, ostatnio zdobył bramkę na stadionie "Królewskich" 14 września.  "Nie sądzę, żeby się tym martwił. Wygląda dobrze, poświęca się dla zespołu. Jasne, że lubi strzelać gole, szczególnie na tym obiekcie, ale jest spokojny" - zapewnił Zidane.  Na podium Primera Division wskoczył Villarreal, który po dwóch efektownych bramkach zdobytych uderzeniami z dystansu pokonał u siebie Betis Sewilla 2:0. "Żółta Łódź Podwodna" ma 22 punkty. O jeden mniej zgromadziły Sevilla oraz Atletico Madryt, które niespodziewanie uległo w sobotę na wyjeździe Realowi Sociedad 0:2.  Tego dnia pechową interwencję zanotował broniący bramki Deportivo La Coruna Przemysław Tytoń. Jeden z zawodników rywali mocno dośrodkował w pole karne spod linii końcowej, piłka odbiła się od Polaka i wpadła do siatki. Zespół z Galicji ostatecznie zremisował na wyjeździe z Granadą 1:1.
sport  84 Po zwycięstwie z Cracovią (2:0) martwi mnie tylko problem z Nemanją Nikoliciem, który prawdopodobnie złamał śródręcze przy jednym z upadków - powiedział na konferencji Jacek Magiera, trener mistrzów Polski. Najpierw Magiera przekazał dziennikarzom, co zdradził swoim zawodnikiem przed niedzielnym meczem. - Dzisiaj na odprawie w hotelu powiedziałem zawodników, że to nasz najważniejszy mecz mojej kadencji. Trzeba było wygrać, choć było trudno. Cracovia zawiesiła bardzo wysoko poprzeczkę, natomiast brawa za determinację, za to, że dawała z wątroby, by zapobiec akcjom Cracovii. Zabrakło nam w akcjach dobrych wyborów. Podawaliśmy w lewo zamiast w prawo. Dobre wybory podejmuje się, gdy głowa jest luźna, u nas tak dzisiaj nie było. Martwi mnie tylko problem z Nikoliciem, który prawdopodobnie z złamał rękę, śródręcze. Może to oznaczać kilka tygodni przerwy. Więcej dowiemy się po badaniach - stwierdził.  W pierwszej połowie gola strzelił Nemanja Nikolić, w doliczonym czasie spotkania drugiego dołożył Miroslav Radović. - Różne miałem myśli przed meczem, co zrobić. Wiedzieliśmy, że spotkanie może tak wyglądać, ale w Europie często tak się gra i trzeba się z tym zmierzyć. Ale trzy punkty były najważniejsze. Pozostali muszą czekać na swoje szanse - stwierdził.  - Pobiliśmy rekord jeśli chodzi o wybieganie w meczu z Realem, więc wiadomo było, że dziś może być trudno. Przed nami starcie z Jagiellonią, cieszę się, że mamy czas na regenerację i trening, by przygotować się do spotkania w Białymstoku. Nie ma meczów mniej lub bardziej ważnych. W każdym trzeba zostawić sporo zdrowia. Ale na tym polega sport, jak się jeszcze wygrywa, to smakuje zwycięstwo dwa razy lepiej. Mam nadzieję, że Nikolić i Malarz szybko wrócą do zdrowia. Arek przeszedł szereg zabiegów, pracuje po kilkanaście godzin dziennie. Prognozy są takie, że powinien wrócić na mecz z Jagiellonią - odniósł się Magiera do absencji Arkadiusza Malarza, podstawowego bramkarza Legii.   Magiera skomentował również szczęście Legii w tym meczu, ponieważ mistrzowie Polski strzelili gola po tym, jak piłka odbiła się od słupka, gdy po drugiej stronie boiska słupek uratował gospodarzy. - Czasem dwa centymetry, ułamek sekundy decydują o zwycięstwie. Ale to jest to myślenie, przewidywanie: jak w sytuacji, gdy Kuba Czerwiński wybił piłkę z bramki. Tego wymagam, by zawodnicy się obserwowali, patrzyli dookoła. Mieli jak najwięcej informacji, co się dzieje na boisku. Precyzję można wypracować jedynie przez trening, przez godziny ćwiczeń, setki strzałów. Chodzi też o to, by strzelać takie gole przy publiczności, pod presją, gdy wiele osób patrzy - zakończył.
sport  83 Legia Warszawa pokonała Cracovię 2:0 w meczu 15. kolejki Lotto Ekstraklasy. Zobacz, jak oceniliśmy (w skali 1-6) piłkarzy Jacka Magiery za to spotkanie. Radosław Cierzniak - 4+. Do bramki wszedł przez kontuzję Arkadiusza Malarza i występem przeciwko Cracovii dał Magierze sygnał, że jest gotowy do regularnej gry. Cierzniak nie musiał co prawda wznosić się na wyżyny umiejętności, ale zwłaszcza w pierwszej połowie złapał kilka niezłych uderzeń gości.  Bartosz Bereszyński - 5+. Najlepszy z legionistów, kolejny bardzo dobry występ w ostatnich tygodniach. Bereszyński grał bardzo pewnie w obronie, gdzie nie dał pograć Erikowi Jendriskowi. Sporo dokładał też w ataku - to on asystował przy bramce Nemanji Nikolicia.  Jakub Rzeźniczak - 4. Dobry występ kapitana Legii, chociaż zdarzały mu się momenty dekoncentracji. Tak było np. w drugiej połowie, kiedy Rzeźniczak stał za daleko od Piątka, który na szczęście dla legionisty uderzył niecelnie.  Jakub Czerwiński - 4+. Zagrał w pierwszym składzie pod nieobecność pauzującego za kartki Michała Pazdana i swoją szansę wykorzystał. Czerwiński nie popełniał błędów, wygrał większość pojedynków, a w 37. minucie uratował Legię od straty gola, kiedy wybił piłkę z linii bramkowej.  Adam Hlousek - 4. Bez żadnych zarzutów w defensywie, jednak bardzo rzadko udzielał się w ofensywie. Hlousek rzadko oskrzydlał akcje Legii, nie wspomagał przeciętnych w niedzielę Guilherme i Miroslava Radovicia.  Guilherme - 2. Chyba najsłabsze spotkanie Brazylijczyka w tym sezonie. Niewidoczny, wolny, niedokładny. Guilherme rzadko wchodził w drybling, a kiedy już to robił, to zazwyczaj takie pojedynki przegrywał.  Thibault Moulin - 4. W pierwszej połowie niemal w pojedynkę zabezpieczał drugą linię Legii, po przerwie do pomocy dostał Tomasza Jodłowca. Przez cały mecz ze swoich zadań wywiązywał się bez zarzutów, zaliczył kilka odbiorów i bezpiecznie rozgrywał piłkę.  Vadis Odjidja-Ofoe - 3+. W pierwszej połowie schowany, momentami niewidoczny. Po wprowadzeniu na boisko Jodłowca zaczął grać bliżej bramki Cracovii, brał na siebie większą odpowiedzialność w rozegraniu, starał się napędzać ataki Legii. Wybitny występ to jednak nie był.  Miroslav Radović - 4. Sporo indywidualnych akcji, mało efektów - tak w skrócie można było opisać występ Serba do 92. minuty. W końcówce Serb jednak oczarował po raz kolejny zdobywając bardzo ładną bramkę na 2:0. Chwilę wcześniej mógł mieć asystę, jednak jego podania nie wykorzystał Michał Kucharczyk.   Aleksandar Prijović - 2+. Przeciętny występ Serba. Prijović po raz pierwszy za kadencji Magiery znalazł się w podstawowym składzie, ale niczym specjalnym się nie wyróżnił. W porównaniu do poprzedniego spotkania z Koroną wypadł wręcz słabo. Prijoviciowi nie najlepiej układała się współpraca z Nikoliciem, sam nie miał też żadnej okazji strzeleckiej.  Nemanja Nikolić - 4+. W pierwszej połowie miał dwie doskonałe sytuacje i o ile w pierwszej uderzył wprost w Grzegorza Sandomierskiego, o tyle w drugiej nie dał bramkarzowi Cracovii szans. Po przerwie aktywny, dużo biegał, ale często nie otrzymywał podań od kolegów.  Tomasz Jodłowiec - 2+. Wprowadzony po przerwie za Prijovicia, po raz kolejny nie oczarował. Jodłowiec momentami wyglądał na piłkarza zagubionego, czasami próbował rozpoczynać ataki Legii, ale swoimi podaniami bardziej je spowalniał niż przyspieszał.
sport  82 Gol Nemanji Nikolicia pod koniec pierwszej połowy, a także trafienie Miroslava Radovicia w doliczonym czasie drugiej. Mistrzowie Polski wygrali 2:0 z Cracovią. Odnieśli tym samym trzecie zwycięstwo z rzędu w ekstraklasie. Tak dobrej serii nie mieli od marca, kiedy drużynę prowadził jeszcze Stanisław Czerczesow. - Nie boję się o podejście moich piłkarzy. Doceniamy Cracovię, ale pragniemy zwyciężyć. Morale po środowym pojedynku z Realem [Legia zremisowała 3:3] poszło w górę, musimy to teraz potwierdzić w niedzielę - mówił Jacek Magiera na konferencji prasowej przed spotkaniem z Cracovią.  I Legia udowodnić próbowała. Od początku ruszyła do przodu - była częściej przy piłce, rozgrywała ją dwa, trzy kontakty. Widać było w jej grze płynność, ale nie przekładało się to na gole, a nawet wiele dobrych okazji do ich strzelenia.  Najlepszą okazję mistrzowie Polski stworzyli sobie dopiero w 17. minucie. Aleksandar Prijović odegrał piłkę piętą do Nemanji Nikolicia, ale ten przegrał pojedynek z Grzegorzem Sandomierskim. Węgier nie pomylił się dopiero pod koniec pierwszej połowy (w 43. minucie), kiedy pewnym strzałem wykorzystał bardzo dobre zagranie od Bartosza Bereszyńskiego.  Legia prowadziła z Cracovią. Prowadziła w pełni zasłużenie, ale niewiele brakowało, a pierwsza straciłaby gola w tym meczu. Dokładnie w 37. minucie, kiedy uderzenie Krzysztofa Piątka z linii bramkowej wybił Jakub Czerwiński.  Legia po niezłym początku nieco przystopowała, ale drugą połowę zaczęła podobnie, jak pierwszą. Od razu przejęła inicjatywę - była częściej przy piłce, atakowała, ale znowu niewiele z tych jej akcji - dodajmy, że ładnych akcji - wynikało.  Mistrzowie Polski mieli przewagę, powinni wygrać wyżej, ale mogli ten mecz też zremisować. Niewiele zabrakło. W 87. minucie Legię od straty gola uratował słupek (strzelał Sebastian Steblecki). W doliczonym czasie gry Cracovia postawiła już wszystko na jedną kartę. Wtedy indywidualną akcję przeprowadził Radović, kończąc ją ładnym strzałem, po którym piłka odbiła się jeszcze od słupka, strzelił gola.  Warszawiacy wygrali 2:0 z Cracovią, odnosząc tym samym trzecie zwycięstwo z rzędu w ekstraklasie. Tak dobrej serii nie mieli od marca, kiedy drużynę prowadził jeszcze Stanisław Czerczesow. Teraz zespół Jacka Magiery czeka w ekstraklasie prawie dwutygodniowa przerwa na mecze reprezentacji.   Na ligowe boiska legioniści wrócą 18 listopada, kiedy zmierzą się na wyjeździe z Jagiellonią Białystok.
sport  81 Kamil Wilczek zdobył bramkę dla Broendby Kopenhaga w wygranym 2:1 meczu 16. kolejki duńskiej ekstraklasy z Viborgiem. Polski piłkarz wpisał się na listę strzelców po raz dziewiąty w tym sezonie i jest wiceliderem klasyfikacji strzelców. W zestawieniu Wilczka wyprzedza tylko jego kolega z drużyny Fin Teemu Pukki, który zdobył 10 bramek. Polak trafił w niedzielę na 1:0 w szóstej minucie. W 64. został zmieniony. Teraz uda się na zgrupowanie reprezentacji Polski przed meczami z Rumunią i Słowenią.  Broendby ma 32 punkty i jest drugie w tabeli. Ma trzy "oczka" straty do lokalnego rywala FC Kopenhaga, który nie rozegrał jeszcze swojego spotkania 16. kolejki.
sport  80 Piłkarze Liverpoolu rozgromili w 11. kolejce u siebie Watford 6:1 i awansowali na pozycję lidera angielskiej ekstraklasy. Zwycięstwo odniósł również Manchester United - 3:1 nad Swansea City Łukasza Fabiańskiego. Arsenal i Tottenham zremisowały w derbach 1:1. Liverpool dał popis gry ofensywnej, zdobywając pięć bramek do 60. minuty. Na listę strzelców wpisali się Senegalczyk Sadio Mane (w 27. i 60. minucie), Brazylijczycy Philippe Coutinho (30.) i Roberto Firmino (57.) oraz reprezentant Niemiec Emre Can (43.). Kwadrans przed ostatnim gwizdkiem na 1:5 trafił Holender Daryl Janmaat, ale w doliczonym czasie gości dobił jego rodak Georginio Wijnaldum.  "The Reds", którzy nie przegrali żadnego z 12 ostatnich meczów (licząc wszystkie rozgrywki), zgromadzili 26 punktów. O jeden wyprzedzają Chelsea Londyn, która w sobotę również wysoko pokonała Everton 5:0. Na trzecie miejsce z 24 pkt spadł po remisie z Middlesbrough 1:1 dotychczasowy lider Manchester City, tuż za nim z takim samym dorobkiem punktowym sklasyfikowany jest Arsenal Londyn.  "Kanonierzy" w pierwszym niedzielnym meczu zremisowali u siebie 1:1 z odwiecznym rywalem z północnego Londynu Tottenhamem Hotspur. Gospodarze objęli prowadzenie w 42. minucie po samobójczym trafieniu Austriaka Kevina Wimmera, jednak w 51. do remisu z rzutu karnego doprowadził powracający po kilkutygodniowej przerwie spowodowanej kontuzją Harry Kane - król strzelców poprzedniego sezonu Premier League. Tottenham jest na piątym miejscu z dorobkiem 21 punktów.  Na szóstą pozycję (18 pkt) awansował Manchester United, który po serii czterech ligowych spotkań bez zwycięstwa tym razem pokonał na wyjeździe Swansea City 3:1. Pierwszą bramkę zdobył imponującym strzałem z woleja Francuz Paul Pogba, a dwa pozostałe gole były dziełem Zlatana Ibrahimovica. Do Fabiańskiego niewielkie zastrzeżenia można jedynie mieć przy pierwszym trafieniu Szweda, po płaskim uderzeniu z dystansu, ale polski bramkarz był też zasłonięty.  Ta bramka, zdobyta w 21. minucie, była golem numer 25 tysięcy w Premier League. Na 1:3 dla Swansea City trafił Holender Mike van der Hoorn.  W sobotę porażki 1:2 z ostatnim w tabeli Sunderlandem doznał zespół Artura Boruca - AFC Bournemouth.
sport  79 Cristiano Ronaldo przedłuży kontrakt z Realem Madryt do 2021 roku w poniedziałek - poinformował madrycki klub. Specjalna ceremonia ma odbyć się na stadionie Santiago Bernabeu 7 listopada o godzinie 13.30. Decyzja Ronaldo nie jest zaskoczeniem; hiszpańskie media rozpisywały się o tym od dłuższego czasu.  Dotychczasowy kontrakt 31-letniego Ronaldo wygasał w czerwcu 2018 roku. Gdy wygaśnie jego nowa umowa będzie miał już 36 lat, ale jak niedawno stwierdził "może grać nawet do czterdziestki".  Niedawno nowe umowy podpisali również inni kluczowi piłkarze Realu - Toni Kroos, Lucas Vasquez oraz Gareth Bale. Podobno Walijczyk miał podpisać lepszą finansowo umowę od Ronaldo, ale Portugalczyk wraz z nową umową ma pozostać najlepiej zarabiającym piłkarzem Realu. "Królewscy" chcą jeszcze przedłużyć umowy z Pepe i Isco (obie wygasają w czerwcu 2018 roku).
sport  78 Beniaminek niemieckiej ekstraklasy piłkarskiej RB Lipsk pokonał u siebie FSV Mainz 3:1 w 10. kolejce i zrównał się punktami z prowadzącym w tabeli Bayernem Monachium. Oba zespoły mają po 24 punkty. Bawarczycy zremisowali w sobotę z trzecim Hoffenheim 1:1. Drużyny sklasyfikowane czołowej trójce są jedynymi, które w tym sezonie nie przegrały jeszcze w Bundeslidze. O ile ta statystyka nie dziwi w przypadku Bayernu, dobra postawa RB Lipsk oraz broniącego się głównie przed spadkiem w ostatnich latach Hoffenheim jest niespodzianką.  Drużyna z Lipska, założona w 2009 roku, jest dopiero drugim beniaminkiem Bundesligi, który nie przegrał żadnego z pierwszych 10 meczów w elicie. Ta sztuka udała się tylko MSV Duisburg 23 lata temu.  W niedzielę dla RB gole zdobyli Timo Werner (w 3. i 44. minucie) i Emil Forsberg (21.). Honorowe trafienie dla gości uzyskał kwadrans przed ostatnim gwizdkiem sędziego Stefan Bell. Było to siódme w tym sezonie, a piąte z rzędu zwycięstwo beniaminka, który zanotował też trzy remisy. Bayern ma jednak lepszy bilans bramek: 24-6, a RB Lipsk ma 20-7. Hoffenheim zgromadziło 20 punktów, tyle samo ma też Hertha Berlin.  W sobotę w centrum uwagi był powracający po dyscyplinarnym zawieszeniu gaboński napastnik Borussii Dortmund Pierre-Emerick Aubameyang. W meczu z Hamburgerem SV (5:2, cały mecz Łukasza Piszczka) zdobył cztery bramki i miał asystę. Zrównał się na czele klasyfikacji strzelców z Francuzem Anthonym Modeste'em - obaj mają po 11 trafień. Robert Lewandowski z Bayernu jest w zestawieniu trzeci z siedmioma golami.  Po trzech porażkach z rzędu przełamał się Wolfsburg. "Wilki", w których barwach 75 minut grał Jakub Błaszczykowski, pokonały na wyjeździe Freiburg 3:0. Zwycięstwa odnieśli także piłkarze Augsburga (2:0 nad Ingolstadt) oraz Bayeru Leverkusen (3:2 nad Darmstadt).  W piątek trzy punkty dopisała sobie Hertha Berlin, która pokonała Borussię Moenchengladbach 3:0. Wszystkie bramki zdobył Salomon Kalou z Wybrzeża Kości Słoniowej.
sport  77 Napoli ciągle szuka nowego napastnika, bo pod nieobecność Arkadiusza Milika zawodzi we wszystkich rozgrywkach. Najnowszym kandydatem jest Aleksandar Mitrović z Newcastle. Serb znalazł się na krótkiej liście szefostwa Napoli, donosi "Rai Sport". Jednak jak pisze "Newcastle Chronicle" skłonienie Newcastle do sprzedaży Mitrovicia może być jednak ciężkie. Jego kontrakt jest ważny do 2020 roku, a "Sroki" zimą chcą się wzmocnić, a nie osłabić. Są liderami Championship z 37 pkt po 16 kolejkach i mają 8 pkt przewagi nad trzecim Huddersfield - dwa pierwsze miejsca gwarantują powrót do angielskiej Premier League. Mitrović w 8 meczach strzelił 3 gole.  Napoli jest obecnie bez napastnika. Na tej pozycji gra Manolo Gabbiadini, ale Włoch nie jest tak naprawdę "dziewiątką", tylko skrzydłowym, a poza tym i tak zawodzi. To samo można powiedzieć o całym Napoli. Z Polakiem w składzie wicemistrzowie Włoch zdobyli (licząc wszystkie rozgrywki) 20 pkt w 9 meczach, a bez niego tylko 8 w 7 spotkaniach. Pod nieobecność Milika Napoli pokonało tylko słabe Crotone i Empoli. "La Gazzetta dello Sport" podkreśla, że podopieczni Maurizio Sarriego nie wyglądają źle, ale brakuje piłkarza, który byłby w stanie zamienić stwarzane okazje na gole. W tej chwili Napoli jest szóste w lidze z 21 pkt. Do trzeciej Romy (miejsce gwarantujące grę w el. LM) Neapolitańczycy tracą tylko dwa punkty, ale Rzymianie mają o jeden mecz rozegrany mniej (w niedzielę o 20.45 grają z Bolonią).
sport  76 Angielskie media informują, że Zlatan Ibrahimović nie ma zamiaru dłużej męczyć się w Manchesterze United. 35-letni Szwed już szuka drogi ucieczki z Old Trafford, a sytuację chce wykorzystać LA Galaxy. Zlatan Ibrahimović miał być wielką gwiazdą Premier League, ale na razie zawodzi na całej linii. W nowym zespole Szwed strzelił sześć goli w szesnastu meczach, a kibice Manchesteru United zaczynają tracić cierpliwość do rozkapryszonej gwiazdy.  Angielskie gazety nie mają wątpliwości, że Zlatan nie będzie chciał przedłużyć wygasającego z końcem roku kontraktu i już szuka nowego zespołu. Sytuację spróbuje wykorzystać LA Galaxy, który jest bardzo zainteresowany sprowadzeniem Szweda do Ameryki.
sport  75 Bartosz Kapustka nie dokończył swojego sobotniego meczu w drugiej drużynie Leicester. W 64. minucie sędzia przerwał spotkanie z powodu groźnie wyglądającego zderzenia dwóch piłkarzy Leicester. Elliot Moore stracił przytomność i został odwieziony do szpitala. Reprezentant Polski regularnie gra w drużynie Leicester U-23. W sobotę 19-letni pomocnik wyszedł w pierwszym składzie na mecz z Brighton U-23, ale spotkanie zostało przerwane już w 64. minucie (Leicester prowadziło 1:0).  Bardzo groźnie wyglądającej kontuzji doznał Elliot Moore. 19-letni obrońca stracił przytomność i po udzieleniu mu natychmiastowej pomocny na murawie został odwieziony do szpitala.
sport  74 Bayern Monachium sensacyjnie stracił punkty na własnym stadionie w meczu z Hoffenheim (1:1). Sobotnie popołudnie nie było dobre dla Roberta Lewandowskiego. Polak nie strzelił gola, a portal Goal.com przyznał mu najniższą notę w Bayernie. Zespół Carlo Ancelottiego zremisował trzeci mecz w tym sezonie Bundesligi i w niedzielę jego przewaga w tabeli może zostać całkowicie zniwelowana. Wszystko zależy od RB Lipsk. Jeżeli rewelacyjny beniaminek wygra na własnym stadionie z Mainz, to będzie miał 24 punkty. Dokładnie tyle samo co Bayern.  Monachijczycy w sobotę na Allianz Arena stracili punkty z ze świetnie punktującym Hoffenheim. Drużyna Ancelottiego szybko straciła gola. Kerem Demirbay fenomenalnym uderzeniem pokonał Manuela Neuera i Bayern musiał odrabiać straty. Udało się po ładnej zespołowej akcji, kiedy piłkę do własnej bramki wpakował Steven Zuber, pomocnik Hoffenheim.  - Może lepiej, że zremisowaliśmy. Gdybyśmy wygrali, to moglibyśmy myśleć, że wszystko jest w porządku - powiedział po spotkaniu Robert Lewandowski, cytowany przez "Bilda".  Reprezentant Polski będzie chciał jak najszybciej zapomnieć o sobotnim meczu. Portal Goal.com tak ocenił jego grę w meczu z Hoffenheim. - Starał się angażować, ale miał najmniejszą liczbę kontaktów z piłką w drużynie Bayernu - czytamy. Gra Polaka została oceniona na 2,5 w pięciostopniowej skali ocen.
sport  73 Adam Frączczak zadziwił kibiców Lechii Gdańsk. W sobotni meczu ekstraklasy z trybun w kierunku piłkarza Pogoni Szczecin poleciał czekoladowy batonik. 29-letni piłkarz podniósł go z murawy, przekąsił i strzelił gola. Kibice Lechii Gdańsk chcieli za wszelką cenę zdekoncentorwać Adama Frączczaka przed wykonaniem rzutu karnego. Z trybun w jego kierunku poleciał batonik, ale 29-letni zawodnik zaskoczył wszystkich. Zamiast protestować i podgrzewać atmosferę, postanowił przekąsić coś słodkiego. A chwilę później zapakował rywalom gola. Słodka zemsta!
sport  72 Piłkarze Chelsea w 11. kolejce angielskiej ekstraklasy pokonali u siebie Everton 5:0 i wobec remisu dotychczasowego lidera Manchesteru City z Middlesbrough 1:1 awansowali na pierwsze miejsce. Porażki 1:2 z ostatnim Sunderlandem doznał zespół Artura Boruca - AFC Bournemouth. Dwa gole dla Chelsea w starciu z szóstym w tabeli Evertonem zdobył Belg Eden Hazard, a po jednej Hiszpanie Marcos Alonso, Pedro i reprezentujący ten kraj Diego Costa, który z dziewięcioma trafieniami prowadzi w klasyfikacji strzelców.  Londyńczycy odnieśli piąte z rzędu zwycięstwo w Premier League i znów bez straty gola. Ich bilans bramkowy w tych spotkaniach wynosi 16-0.  Imponująca seria doprowadziła "The Blues" na szczyt ligowej tabeli. Mają obecnie 25 punktów i o jeden wyprzedzają Manchester City.  Podopieczni trenera Josepa Guardioli, którzy w minionym tygodniu wygrali w Lidze Mistrzów z Barceloną 3:1, tym razem - także u siebie - zaledwie zremisowali z beniaminkiem Middlesbrough 1:1.  Gospodarze prowadzili do przerwy po golu - ósmym w sezonie - Argentyńczyka Sergio Aguero, ale w doliczonym czasie gry stracili zwycięstwo po trafieniu Holendra Martena de Roona.  Od 2013 roku trenerem Middlesbrough jest Hiszpan Aitor Karanka, który wcześniej pracował jako asystent szkoleniowca w Realu Madryt i w tej roli wiele razy miał okazję mierzyć się z Barceloną, prowadzoną wówczas przez Guardiolę.  "To dla nas wspaniały wynik, ponieważ w pierwszej połowie wyszliśmy na boisko ze zbyt dużym respektem dla rywali. W przerwie powiedziałem zawodnikom, że nie jesteśmy tutaj, żeby się bronić. I że możemy grać tak, jak właśnie zagraliśmy w drugiej połowie. Jestem zadowolony z naszego występu" - przyznał po meczu Karanka.  Powodów do radości nie mają natomiast kibice AFC Bournemouth. Ich zespół, z Arturem Borucem w bramce, przegrał u siebie 1:2 z ostatnim w tabeli Sunderlandem, choć prowadził od 11. minuty po golu Dana Goslinga.  Goście odpowiedzieli trafieniami Nigeryjczyka Victora Anichebe (mocny strzał z bliska pod poprzeczkę) oraz doświadczonego Jermaina Defoe z rzutu karnego. Piłkarzom Sunderlandu w odniesieniu zwycięstwa nie przeszkodził fakt, że od 59. minuty grali w dziesiątkę po czerwonej kartce dla Stevena Pienaara z RPA.  Mimo zwycięstwa z pięcioma punktami pozostali na ostatnim miejscu w tabeli, zespół Boruca jest dwunasty - 12.  W 11. kolejce angielskiej ekstraklasy najciekawiej zapowiadają się derby Londynu. W niedzielę piłkarze Arsenalu podejmą Tottenham Hotspur. W tabeli "Kanonierzy" zajmują obecnie trzecie miejsce, a rywale - piąte.  Tego samego dnia Swansea City Łukasza Fabiańskiego podejmie Manchester United. Obie ekipy na razie zawodzą. "Łabędzie" są przedostatnie w tabeli, a "Czerwone Diabły" - ósme.
sport  71 Łukasz Teodorczyk ciągle zachwyca w Anderlechcie! Razem z Lionelem Messim jest najskuteczniejszym snajperem w 10 czołowych ligach europejskich (biorąc pod uwagę wszystkie rozgrywki). Reprezentant Polski zdobył już 15 bramek, tyle samo co gwiazda FC Barcelony. Po jednym golu mniej mają Edinson Cavani (PSG) oraz... Robert Lewandowski!   Zobacz obraz na Twitterze Zobacz obraz na Twitterze  Obserwuj  Sporting Anderlecht @Sporting_AND Top scorers in the top 10 European leagues this season (all comps):  1. TEODORCZYK, Messi 15 3. Cavani, Lewandowski 14 5. Agüero 13#RSCA 16:17 - 5 lis 2016   88 88 podanych dalej   133 133 polubienia   Obaj Polacy są również wśród zawodników najczęściej strzelających gole. Lewandowski trafia średnio co 91,7 minut, natomiast Teodorczyk co 94,5 minuty. Pod tym względem zajmują odpowiednio siódme i ósme miejsce.  Teodorczyk w 12 meczach ligowych strzelił 9 goli i jest przewodzi klasyfikacji strzelców ligi belgijskiej. Kolejne 6 trafień dorzucił w sześciu występach w Lidze Europy. Cztery bramki zdobył w fazie grupowej, w której jest drugim najlepszym strzelcem (razem z Nikolą Kaliniciem i Leonem Baileyem a za Giuliano i Aritzem Adurizem). Teodorczyk jest wypożyczony do Anderlechtu z Dynama Kijów. Klub z Brukseli chce go wykupić za 4,5 mln euro, ale były napastnik m.in. Lecha Poznań przyciągnął również uwagę innych klubów. W niedawnym spotkaniu z Mainz obserwowali go przedstawiciele dziesięciu klubów, w tym Borussii Dortmund, Milanu czy West Bromwich. Anglicy są w stanie zaoferować za niego nawet 12,5 mln funtów.Piłkarze Atletico Madryt, niedawni liderzy hiszpańskiej ekstraklasy, przegrali na wyjeździe z Realem Sociedad 0:2 w 11. kolejce. W spotkaniu Granada - Deportivo La Coruna (1:1) pechową interwencję przy golu dla gospodarzy zaliczył bramkarz gości Przemysław Tytoń. W San Sebastian obie bramki dla Realu Sociedad padły po rzutach karnych. W 54. minucie słoweńskiego bramkarza Atletico Jana Oblaka pokonał w ten sposób Meksykanin Carlos Vela, a kwadrans przed końcem spotkania wynik na 2:0 dla gospodarzy ustalił Brazylijczyk Willian Jose.  Dla Atletico to druga porażka w trzech ostatnich meczach ligowych - 23 października ulegli na wyjeździe Sevilli 0:1. Drużyna Diego Simeone zajmuje w tej chwili trzecie miejsce z dorobkiem 21 punktów, ale w niedzielę może zostać wyprzedzona.  Tego dnia wieczorem czwarta Sevilla (21 pkt) podejmie w hicie kolejki wicelidera Barcelonę (22), natomiast piąty Villarreal (19) zagra u siebie z Betisem Sewilla.  Lider Real Madryt (24) w niedzielne południe zmierzy się na Santiago Bernabeu z beniaminkiem Leganes. "Królewscy" w minioną środę zremisowali w Warszawie z Legią 3:3 w fazie grupowej Ligi Mistrzów (wcześniej wygrali u siebie z mistrzem Polski 5:1).  Tego weekendu nie będzie dobrze wspominał Przemysław Tytoń. Bramkarz Deportivo zaliczył samobójcze trafienie w 81. minucie wyjazdowego meczu z Granadą. Polski bramkarz chwilę wcześniej dwukrotnie zapobiegł utracie gola (raz pomogła mu poprzeczka), ale przy trzeciej próbie gospodarzy - po dośrodkowaniu z linii końcowej Davida Barrala - interweniował tak niefortunnie, że piłka odbiła się od jego łokcia i wpadła do siatki.  Światowe agencje zapisały gola jako samobójcze trafienie Polaka, ale np. oficjalna strona La Liga przypisała ją zawodnikowi Granady Davidowi Lombanowi.  Wcześniej piłkarze Deportivo prowadzili po golu w 64. minucie Rumuna Florina Andone, powołanego na mecz eliminacji mistrzostw świata z Polską, który odbędzie się 11 listopada w Bukareszcie.  Drużyna Tytonia zajmuje w tabeli 16. miejsce z dorobkiem 10 punktów.
sport  70 Łukasz Teodorczyk ciągle zachwyca w Anderlechcie! Razem z Lionelem Messim jest najskuteczniejszym snajperem w 10 czołowych ligach europejskich (biorąc pod uwagę wszystkie rozgrywki). Reprezentant Polski zdobył już 15 bramek, tyle samo co gwiazda FC Barcelony. Po jednym golu mniej mają Edinson Cavani (PSG) oraz... Robert Lewandowski!   Zobacz obraz na Twitterze Zobacz obraz na Twitterze  Obserwuj  Sporting Anderlecht @Sporting_AND Top scorers in the top 10 European leagues this season (all comps):  1. TEODORCZYK, Messi 15 3. Cavani, Lewandowski 14 5. Agüero 13#RSCA 16:17 - 5 lis 2016   88 88 podanych dalej   133 133 polubienia   Obaj Polacy są również wśród zawodników najczęściej strzelających gole. Lewandowski trafia średnio co 91,7 minut, natomiast Teodorczyk co 94,5 minuty. Pod tym względem zajmują odpowiednio siódme i ósme miejsce.  Teodorczyk w 12 meczach ligowych strzelił 9 goli i jest przewodzi klasyfikacji strzelców ligi belgijskiej. Kolejne 6 trafień dorzucił w sześciu występach w Lidze Europy. Cztery bramki zdobył w fazie grupowej, w której jest drugim najlepszym strzelcem (razem z Nikolą Kaliniciem i Leonem Baileyem a za Giuliano i Aritzem Adurizem). Teodorczyk jest wypożyczony do Anderlechtu z Dynama Kijów. Klub z Brukseli chce go wykupić za 4,5 mln euro, ale były napastnik m.in. Lecha Poznań przyciągnął również uwagę innych klubów. W niedawnym spotkaniu z Mainz obserwowali go przedstawiciele dziesięciu klubów, w tym Borussii Dortmund, Milanu czy West Bromwich. Anglicy są w stanie zaoferować za niego nawet 12,5 mln funtów.
sport  69 Piłkarze Bruk-Betu Termaliki Nieciecza przegrali u siebie z Koroną Kielce 1:3. To trzecia porażka niecieczan z rzędu i pierwsza w sezonie przegrana przed własną publicznością. Trener Czesław Michniewicz w pierwszej jedenastce znalazł miejsce dla zaledwie dwóch Polaków - Krzysztofa Pilarza i Mateusza Kupczaka. To rekord sezonu w ekstraklasie - jeszcze żadna z drużyn nie wystawiła w podstawowym składzie aż dziewięciu obcokrajowców. Aż sześciu z nich stanowili Słowacy. Jeden z nich - Roman Gergel - niespodziewanie zajął miejsce na środku ataku. Tylko na ławce usiedli Vladislavs Gutkovskis i Wojciech Kędziora, czyli piłkarze, którzy dotąd najczęściej występowali na tej pozycji.  Niecieczanie rozpoczęli jednak spotkanie nie najlepiej. W 22. minucie po dośrodkowaniu Miguela Palanki z rzutu wolnego obrońcy gospodarzy nie upilnowali Radka Dejmka i ten głową trafił do siatki.  - Od początku nam nie idzie - mówił w przerwie przed telewizyjną kamerą Vlastimir Jovanović, pomocnik Bruk-Betu. Mimo wszystko gospodarzom przed przerwą coś się udało, bo w 41. minucie Bośniak wyrównał po dośrodkowaniu Patrika Misaka. Po bramce nie świętował, bo przed transferem do Niecieczy przez sześć lat grał w Koronie.  Druga połowa zaczęła się jeszcze gorzej dla gospodarzy. W 53. minucie po faulu Dalibora Plevy na Siergieju Pilipczuku sędzia podyktował rzut karny, ale niecieczan po strzale Palanki uratował Pilarz. Dwie minuty później Pleva znów sfaulował Pilipczuka i wyleciał z boiska z czerwoną kartką.  - To mój kolega, ale piłkarz ekstraklasy nie może się tak zachowywać - stwierdził po meczu Pilarz.  To dodało animuszu Koronie. W 68. minucie do siatki trafiła "główka" Pilipczuka, po siedmiu minutach jego wyczyn skopiował Nabil Aankour.  W końcówce szansę dla gospodarzy miał jeszcze Gutkovskis, ale ubiegł go bramkarz gości. Dla kielczan zwycięstwo w Niecieczy to przełamanie serii sześciu porażek w ekstraklasie. Z kolei Bruk-Bet po dobrym początku sezonu przegrał trzecie spotkanie z rzędu - to jego pierwsza porażka w Niecieczy w tym sezonie.
sport  68 Bayern Monachium tylko zremisował 1-1 z Hoffenheim w meczu 10. kolejki niemieckiej Bundesligi. Za to efektowne zwycięstwo zanotowała Borussia Dortmund. Pokonała na wyjeździe HSV aż 5-2. Bayern niespodziewanie przegrywał już po 16 minutach. Nadiem Amiri wycofał piłkę przed pole karne do Kemera Demirbaya, który pokonał Manuela Neuera. Bawarczycy wyrównali w 34. minucie. Douglas Costa dośrodkował w pole karne, a Steven Zuber pechowo wbił piłkę do własnej bramki. W drugiej połowie, a zwłaszcza w końcówce, Bayern groźnie atakował. W samej końcówce Mats Hummels trafił w słupek, a w doliczonym czasie gry zablokowany został strzał Roberta Lewandowskiego z bliskiej odległości.  Efektownie wygrała Borussia Dortmund - pokonała w Hamburgu tamtejsze HSV aż 5-2! Cztery gole strzelił wracający po zawieszeniu na ostatni mecz LM Pierre-Emerick Aubameyang. Gabończyk zaliczył również asystę przy golu Ousmane Dembele.  BVB dzięki zwycięstwu awansowała na 5. miejsce w tabeli (18 pkt). Bayern jest liderem z 24 pkt. Jeśli jednak w niedzielę RB Lipsk pokona FSV Mainz to beniaminek zrówna się liczbą punktów z mistrzem kraju.
sport  67 Bramkarz piłkarskiej reprezentacji Korei Północnej Paek Ho Jang został zawieszony na rok przez Azjatycką Konfederację Piłkarską za umyśle puszczenie gola podczas kontynentalnych mistrzostw do lat 16. Zdyskwalifikowano również trenera tego zespołu. Jang puścił we wrześniowym meczu z Uzbekistanem gola po strzale bramkarza drużyny przeciwnej, który wprowadził ją do gry z własnego pola karnego. Koreańczyk wybiegł do połowy boiska, a piłka spadła za nim. Biegł dość wolno, a w pewnym momencie rzucił się dodatkowo na murawę szczupakiem, choć piłka była daleko przed nim i nie miał szans, by w ten sposób udanie interweniować.    Wideo z całej akcji - na oficjalnym kanale Azjatyckiej Konfederacji Piłkarskiej - obejrzało w sieci ponad 4,5 mln internautów. Uzbekistan wygrał ostatecznie 3:1. Koreańczycy, mimo porażki, awansowali do ćwierćfinału i trafili na niżej notowanego rywala (Oman) niż zespół, z którym musieliby się zmierzyć w przypadku pokonania Uzbekistanu (Irak). Wywalczyli wówczas kwalifikację do przyszłorocznych mistrzostw świata do lat 17.  Kontynentalna organizacja piłkarska zaznaczyła, że Jang okrył hańbą piłkę nożną za sprawa swojego zachowania. Golkiper został zdyskwalifikowany na rok. Dodatkowo on oraz trener reprezentacji Korei Płn. do lat 16 Jong Su Yung nie wystąpią w przyszłorocznych MŚ do lat 17 w Indiach.
sport  66 Co za weekend przed nami! Robert Lewandowski postara się o podtrzymanie swojej strzeleckiej serii w Bayernie Monachium, Legia Warszawa powalczy o trzecie zwycięstwo z rzędu w ekstraklasie, za to polscy piłkarze ręczni będą chcieli zrehabilitować się z Rumunią za czwartkową porażkę z Serbią w eliminacjach mistrzostw Europy 2018. Relacja na żywo z najważniejszych wydarzeń weekendu w Sport.pl i aplikacji Sport.pl LIVE. Transmisje na antenach Eleven. SOBOTA  Od 15.30 multirelacja z lig zagranicznych  W najciekawszym dla nas meczu o 15.30 Bayern Monachium podejmie u siebie Hoffenheim. Czy Robert Lewandowski rozegra kolejny znakomity mecz? Za to o 16.15 trudny wyjazdowy mecz z Realem Sociedad czeka Atletico Madryt, które traci trzy punkty do prowadzącego w Primera Division Realu Madryt. Ciekawie będzie również w Monaco, gdzie o 17 drużyna Kamila Glika podejmie Nancy. W barwach Deportivo kolejny mecz powinien rozegrać Przemysław Tytoń, który ostatnio zadebiutował w tym klubie w znakomitym stylu. Transmisje z ligi francuskiej, hiszpańskiej oraz włoskiej na antenach Eleven.  Premier League: 16.00 Bournemouth - Sunderland, Burnley - Crystal Palace, M. City - Middlesbrough, West Ham - Stoke, 18.30 Chelsea - Everton  Ligue 1: 17.00 Monaco - Nancy, 20.00 Angers - Lille, Bordeaux - Lorient, Dijon - Guingamp, Lyon - Bastia, Nantes - Toulouse  Primera Division: 13.00 Granada - Deportivo, 16.15 Real Sociedad - Atletico Madryt, 18.30 Osasuna - Alaves, 20.45 Las Palmas - Eibar  Bundesliga: 15.30 Bayern - Hoffenheim, Freiburg - Wolfsburg, HSV - Borussia Dortmund, Ingolstadt - Augsburg, Bayer - Darmstadt, 18.30 Eintracht Frankfurt - Koeln  Serie A: 18.00 Torino - Cagliari, 20.45 Napoli - Lazio    15.30 Termalica - Korona  W sobotę rozegrane zostaną trzy mecze ekstraklasy. Już o 15.30 czwarta Termalica podejmie ostatnią Koronę Kielce. Gospodarze nie wygrali meczu już od trzech spotkań, a dwa ostatnie przegrali. Za to Korona przegrała aż sześć meczów z rzędu! Ostatnio prowadziła z Legią 2-0, ale ostatecznie przegrała 2-4...  18.30 Jagiellonia - Piast  Nieco w kratkę gra ostatnio Jagiellonia. Co prawda w poprzedniej kolejce pokonała na wyjeździe Cracovię 3-1, ale z trzech wcześniejszych spotkań jedno przegrała i dwa zremisowała. W konsekwencji ma dwa punkty straty do prowadzącej Lechii Gdańsk. Rywalem Jagiellonii będzie Piast, który zdobył aż 9 pkt w ostatnich czterech meczach!  20.30 Lechia Gdańsk - Pogoń Szczecin  Teoretycznie najciekawsze spotkanie w tej kolejki. Gdańszczanie są liderami z 29 pkt i podejmą u siebie piątą Pogoń Szczecin, nad którą mają aż 9 pkt przewagi. Goście znajdują się w świetnej dyspozycji: wygrali trzy ostatnie mecze - z Ruchem, Arką oraz Legią.  Poza tym dzieje się:  9.30 i 12.00: półfinały turnieju WTA International Elite Trophy w Zhuhai (Shuai Zhang - Petra Kvitova i Johanna Konta - Elina Svitolina)  Od 13.30 mecze piłkarskiej pierwszej ligi  Od 14.45 7. kolejka siatkarskiej PlusLigi  Od 14.45 4. kolejka siatkarskiej Orlen Ligi  mecze 5. kolejki Polskiej Ligi Koszykówki: o 17.45 Polfarmex Kutno - TBV Start Lublin, o 18.00 Polpharma - Rosa Radom  o 20.00 walka o mistrzowski pas organizacji EBU w Żyrardowie: Ewa Brodnicka - Anita Torti  NIEDZIELA  od 12.00 multirelacja z lig zagranicznych  Już w południe Real Madryt zagra z beniaminkiem Leganes, by zrehabilitować się w oczach swoich kibiców za wpadkę z Legią Warszawa w Lidze Mistrzów (3:3). Godzinę później Arsenal podejmie Tottenham w derbach Północnego Londynu. Gospodarze zajmują drugie miejsce i mają trzy punkty przewagi nad piątymi "Kogutami". Za to o 16.00 Łukasz Fabiański postara się zatrzymać napastników Manchesteru United. Bardzo ciekawe mecze będą miały miejsce również o 20.45, ale o tym będzie dalej. Transmisje z ligi francuskiej, hiszpańskiej oraz włoskiej na antenach Eleven.  Premier League: 13.00 Arsenal - Tottenham, 15.15 Hull - Southampton, Liverpool - Watford, 16.00 Swansea - Manchester United, 17.30 Leicester - West Brom  Ligue 1: 15.00 Caen - Nice, 17.00 Metz - St. Etienne  Primera Division: 12.00 Real Madryt - Leganes, 16.15 Celta - Valencia, Espanyol - Athletic, 18.30 Villarreal - Betis  Bundesliga: 15.30 RB Lipsk - Mainz, 17.30 Schalke - Werder  Serie A: 12.30 Pescara - Empoli, 15.00 Chievo - Juventus, Genoa - Udinese, Palermo - Milan, Sassuolo - Atalanta, 18.00 Fiorentina - Sampdoria, Inter - Crotone
sport  65 - Czas mija, a Therese nie ma trenera. Wysyłamy propozycje, ale są one odrzucane - mówi na łamach dziennika "Verdens Gang" Jorn Ernst, menedżer Therese Johaug. Najlepsza ostatnio biegaczka narciarska świata jest zawieszona, bo w jej organizmie wykryto steryd clostebol. Johaug nie może trenować z norweską kadrą Test, który wykazał obecność clostebolu w organizmie Johaug, przeprowadzono 16 września. Na początku października Norweska Federacja Narciarska poinformowała o pozytywnym wyniku, a Johaug na specjalnie zwołanej konferencji prasowej tłumaczyła, że czuje się całkowicie niewinna. Do dymisji podał się lekarz kadry Norweżek, Fredrik Bendiksen, tłumacząc że to on zalecił zawodniczce stosowanie maści zawierającej clostebol. Zapewniał, że zapomniał sprawdzić skład lekarstwa. Johaug miała stosować krem na usta poparzone przez słońce na zgrupowaniu we włoskim Livigno.  Norweska Agencja Antydopingowa zawiesiła zawodniczkę na dwa miesiące. Dlatego do 18 grudnia Johaug nie może przebywać z kadrą, nie ma prawa startować w zawodach ani trenować pod okiem specjalistów zatrudnionych przez norweską federację.  Reprezentujący zawodniczkę Ernst zdradził, że znalezienie dla niej trenera nie jest łatwe. - Therese jest w trudnej sytuacji i potrzebuje pomocy. Kontaktowała się ze mną, prosiła o opinię na temat kilku szkoleniowców - zdradza Vidar Loefshus, szef norweskiej kadry.  Norweskie media twierdzą, że Johaug chciała przekonać do współpracy Egila Kristiansena, który w ostatnich latach prowadził do sukcesów ją i inne Norweżki, ale teraz nie jest już trenerem reprezentacji. Szkoleniowiec, który pracuje z norweskimi biathlonistami, zapewnia, że te doniesienia nie są prawdziwe.  Johaug cały czas trenuje dwa razy dziennie, mając nadzieję, że kara za doping będzie krótka. Jednak grozi jej nawet czteroletnia dyskwalifikacja. Jeśli sprawa nie zostanie zamknięta do 18 grudnia, to na kolejne dwa miesiące zawodniczce zostanie przedłużone zawieszenie.
sport  64 - Zaczynam myśleć, że Sebastian Vettel zbyt długo miejsca w Formule 1 nie zagrzeje - uważa Martin Brundle, były kierowca F1, a obecnie komentator. I nie jest to głos odosobniony. - Może spróbuję LeMans albo rajdów - mówił Vettel Sport.pl rok temu. Sebastian Vettel to czterokrotny mistrz świata. Wszystkie tytuły zdobył w barwach zespołu Red Bull, od 2015 roku jeździ dla Ferrari, gdzie już takich sukcesów nie odnosi. Wiele osób, które z nim współpracowało w ostatnich latach, twierdzi, że się bardzo zmienił.  Jako przykłady podaje się jego zachowanie z ostatniego Grand Prix Meksyku. Vettel stracił miejsce na podium po tym, jak został ukarany przez sędziów za manewr podczas hamowania. Do tej pory 29-letni Niemiec sam krytykował takie zachowania. Dodatkowo, jego pełna wulgaryzmów rozmowa przez radio nieomal zakończyła się kolejnym upomnieniem.  - Gdy jeździł z nami, tak się nie zachowywał. Widać, że głośno daje znać o swojej frustracji i wszyscy dookoła doskonale zdają sobie z tego sprawę - mówi Christian Horner, szef Red Bulla.  W padoku coraz głośniej mówi się o tym, że Vettel może szukać innych wyzwań. Niemiecki kierowca ma kontrakt z Ferrari przynajmniej do 2017 roku, ale jego dalsze plany są nieznane.   - Zaczynam myśleć, że Sebastian Vettel zbyt długo miejsca w Formule 1 nie zagrzeje. Przyszedł tu w młodym wieku, pobił wiele rekordów. Patrzę na to, jak pracuje i widzę, że stracił do tego zapał - mówi Martin Brundle, były kierowca F1, a obecnie komentator.  Dziennik "The Times" cytuje anonimowego informatora ze świata F1. - Zdobył cztery tytuły mistrza świata i już nie musi niczego nikomu udowadniać. Ceni swoją prywatność i życie rodzinne, nie lubi błysku reflektorów. On może odejść z F1. To byłaby wielka szkoda, ale tak się może stać.  W zeszłym roku podczas Ferrari Racing Days w Budapeszcie mówił Sport.pl otwarcie, że do końca życia w F1 jeździł nie będzie. - Jestem fanem sportów motorowych i śledzę wiele serii. Jestem szczęśliwy w F1, ale być może spróbuję startów w Le Mans, a może nawet rajdów, w których jakiś czas temu jeździł mój kolega z zespołu Kimi Raikkonen. Ale dorastałem w wyścigach i pewnie tu jest moja przyszłość - powiedział.
sport  63 - Zgrupowanie reprezentacji Polski przed eliminacyjnym meczem do mistrzostw świata z Rumunią rozpocznie się od mocnego uderzenia - informuje "Super Express". Imprezowicze zapłacą po kilkadziesiąt tysięcy złotych. Adam Nawałka nie odpuści piłkarzom, którzy na poprzednim zgrupowaniu reprezentacji nadużyli jego zaufania. Selekcjoner odbędzie wychowawczą rozmowę z piłkarzami, ale na tym cała sprawa się nie skończy.  Imprezowicze zostaną ukarani potężną karą finansową - informuje "Super Express".  Kadrowicze nadużyli zaufania Adama Nawałki przed meczami z Danią i Armenią, a aferę opisał "Przegląd Sportowy". W dwóch imprezach brało udział KILKUNASTU piłkarzy. Teraz wszyscy mają ponieść konsekwencje.  W mediach, w związku z aferą, pojawiły się tylko dwa nazwiska: Łukasza Teodorczyka i Artura Boruca, ale imprezowiczów było zdecydowanie więcej. W tym jeden z absolutnych filarów reprezentacji - czytamy w SE.  To wpłynęło na decyzję o ukaraniu piłkarzy tylko karą finansową. Adam Nawałka za wszelką cenę nie chciał osłabiać zespołu przed trudnym i bardzo ważnym meczem z Rumunią, które reprezentacja Polski rozegra 11 listopada w Bukareszcie.
sport  62 Portugalczyk Andre Villas-Boas został trenerem piłkarzy Szanghaj SIPG - poinformował w piątek chiński klub. Były szkoleniowiec m.in. Chelsea Londyn i Tottenhamu Hotspur ma zostać jednym z najlepiej opłacanych trenerów na świecie Według spekulacji medialnych Villas-Boas ma otrzymać nawet 13,7 miliona dolarów za rok pracy. Portugalczyk zastąpi na tym stanowisku Szweda Svena-Gorana Erikssona.  Chińska liga przyciąga coraz więcej znanych piłkarzy i trenerów, kusząc ich ogromnymi pieniędzmi. Według zestawienia przygotowanego przez dziennikarzy "The Telegraph", w samym klubie z Szanghaju gra dwóch spośród 20 najlepiej opłacanych zawodników na świecie: Brazylijczyk Hulk (czwarte miejsce, 320 tysięcy funtów tygodniowo) oraz Ghańczyk Asamoah Gyan (12. miejsce, 227 tys. funtów tygodniowo).  W niedawno zakończonych rozgrywkach chińskiej ekstraklasy Szanghaj SIPG zajął trzecie miejsce. Stracił 12 punktów do mistrza Evergrande Kanton.
sport  61 Sensacja w Los Angeles i to podwójna. Stephen Curry po raz pierwszy od blisko dwóch lat nie trafił rzutu z dystansu, a Golden State Warriors przegrali z Los Angeles Lakers aż 97:117. Curry w piątkowym meczu z Lakers spudłował wszystkie 10 rzutów z dystansu i po raz pierwszy od 157 meczów zakończył spotkanie bez celnej "trójki". Po raz ostatni zdarzyło mu się to 11 listopada 2014 roku w meczu z San Antonio Spurs. Wspaniała passa trwała blisko dwa lata.    - Chciałbym zakończyć karierę z przynajmniej jednym celnym rzutem z dystansu w każdym kolejnym meczu, ale cóż, teraz zaczynam nową serię. Ta trwała dwa lata, prawda? To dziwne uczucie nie trafić ani razu, ale nadal będę rzucał - mówił Curry.  Jeśli liczyć z fazą play-off to liczba meczów Curry'ego z celną trójką zatrzymała się na 196. Curry jest także rekordzistą pod względem trafiony rzutów z dystansu w jednym sezonie. W poprzednich rozgrywkach trafił 402 razy za trzy punkty.  Teraz najwięcej meczów z rzędu z celnym rzutem z dystansu ma J.J. Redick z L.A. Clippers, który trafiał w 61 kolejnych meczach.  Coroczna wpadka w LA  Curry w piątkowym meczu z Lakers rzucił w sumie 13 punktów, trafiając 5 z 17 rzutów z gry. Strzeleckiej formy nie może odnaleźć także Klay Thompson, który spudłował 14 z 18 rzutów z gry (w sumie miał 10 punktów). Najwięcej punktów dla Golden rzucił Kevin Durant - 27, ale to było za mało tego dnia, by pokonać Lakers.  - To była nasza coroczna wpadka w Staples Center - powiedział Steve Kerr, trener Warriors. W LA jego koszykarze przegrali w poprzednim sezonie 95:112, dwa lata temu 105:115, choć za każdym razem byli uważani za wielkich faworytów.  Tym bardziej teraz, gdy dzień wcześniej w fantastycznym stylu rozbili niepokonanych wcześniej Okahoma City Thunder, a Lakers właśnie odbudowują zespół po odejściu największej gwiazdy - Kobe Bryanta.  Warriors fatalnie pudłowali. W pierwszej kwarcie rzucili 15 punktów, a byłoby ich 12, gdyby nie celny rzut Andre Iguodali z dystansu równo z końcową syreną. W czwartej kwarcie Warriors też uciułali ledwie 15 punktów. Znów mieli ogromne problemy w obronie, w drugiej kwarcie dali sobie rzucić aż 41 punktów, a do tego doszły straty - w piątek mieli ich aż 20, po których stracili 22 punkty.  - Nie będziemy grać perfekcyjnie każdego wieczoru - mówił Kevin Durant.  Lakers, których prowadzi Luke Walton, czyli były asystent Kerra w Warriors, grali konsekwentnie i skutecznie. Wykorzystali swoją delikatną przewagę w walce o zbiórki (51:40). 20 punktów i 14 zbiórek miał Julius Randle, a 17 punktów dorzucił D'Angelo Russell.  Lakers wygrali trzy z sześciu pierwszych meczów i są na ósmym miejscu na zachodzie. W zeszłym sezonie na trzecią wygraną musieli czekać do 18. meczu. Warriors, którzy wygrali cztery z sześciu meczów to czwarta ekipa zachodu. W poprzednim sezonie drugiej porażki doznali w 31. spotkaniu.
sport  60 Marcin Gortat rzucił 12 punktów i miał 15 zbiórek, a Washington Wizards wygrali pierwszy mecz w sezonie. W piątek pokonali u siebie Atlanta Hawks 95:92. Wizards wzięli rewanż na Hawks za porażkę w meczu otwierającym sezon. 27 października przegrali w Atlancie aż 99:114.  W piątek Hawks zaczęli słabo pierwszą połowę, w drugiej kwarcie dali Wizards odskoczyć nawet na 13 punktów i musieli gonić. Na pięć minut przed końcem czwartej kwarty Wizards mieli tylko dwa punkty przewagi, ale skuteczne akcje Bradley'a Beala i dobitka Gortata na 47 sekund przed końcem zapewniły im pierwsze zwycięstwo w sezonie.  Gortat zagrał w sumie 31 minut, w trzecim meczu z rzędu zaliczył tzw. double-double, na które tym razem złożyło się 12 punktów i 15 zbiórek, z czego pięć pod atakowanym koszem. Trafił pięć z ośmiu rzutów z gry i obydwa wolne. Jego dorobek uzupełniają blok i przechwyt. Miał także dwie straty i cztery faule.  Najwięcej punktów dla zwycięzców zdobył Bradley Beal - 28. Wall dołożył 21 pkt i miał również 10 asyst. W ekipie Hawks najlepsi byli Niemiec Dennis Schroeder (20 pkt) oraz Dwight Howard (20 pkt i 12 zbiórek).  Kolejny mecz Wizards, którzy mają bilans 1-3, rozegrają już w sobotę. Na wyjeździe zmierzą się z Orlando Magic (bilans 2-3) i będą musieli radzić sobie bez swojego lidera Johna Walla, który od trenera dostanie wolne ze względu na to, że dopiero wraca po letnich operacjach kolan.
sport  59 - Powinien wrócić do sędziowania meczów takich jak Piast Gliwicie - Nieciecza. Żenujący poziom - to tylko jedna z opinii o pracy Pawła Gila podczas starcia Southampton z Interem Mediolan. Polski sędzia zaliczył fatalne zawody, wielokrotnie myląc się w kluczowych dla losów spotkania sytuacjach. Polskiemu zespołowi arbitrów w składzie Paweł Gil (sędzia główny), Konrad Sapela i Marcin Borkowski (liniowi) powierzono sędziowanie jednego z najciekawiej zapowiadających się meczów 4. kolejki fazy grupowej Ligi Europy. Niestety trójka ta nie stanęła na wysokości zadania, zwłaszcza wspomniany Gil.  Pierwszy poważny błąd arbiter popełnił już w 3. minucie, kiedy w polu karnym Anglików podcięty został Ever Banega. Choć przewinienie wydawało się ewidentne, Gil jedenastki dla Interu nie podyktował. Na jedenasty metr wskazał za to pod koniec pierwszej połowy, ponownie wywołując niemałe kontrowersje. Piłka trafiła w łokieć Ivana Perisicia, ale wyglądało to na przypadkowe zagranie. Pomiędzy piłkarzami obu drużyn doszło do przepychanek, a Polak nie potrafił uspokoić sytuacji. Z boiska powinien wylecieć Antonio Candreva, który uderzył łokciem w twarz Sama McQueena - ostatecznie Gil ukarał Włocha tylko żółtą kartką.   Po przerwie polski sędzia dał obserwatorom kolejne powody do krytykowania jego pracy. Dwa rzuty karne należały się Świętym za faule na Virgilu van Dijku, ale w obu sytuacjach arbiter nakazał grać dalej.  Ostatecznie spotkanie zakończyło się zwycięstwem Southampton 2:1, a schodzącym z murawy Gilowi, Sapeli i Borkowskiemu towarzyszyły gwizdy kibiców. "Najgorszy sędzia we wszechświecie", "co jest z nim nie tak? Jest straszny pod każdym względem" - ocenili występ Gila internauci.
sport  58 Kevin Durant, który w lipcu związał się z Golden State Warriors, pierwszy raz zagrał przeciwko byłej drużynie - Oklahoma City Thunder. 28-letni koszykarz nie miał litości dla niedawnych kolegów. W meczu ligi NBA zdobył 39 pkt, a "Wojownicy" wygrali u siebie 122:96 Zmiana barw klubowych przez Duranta była zdecydowanie najważniejszym wydarzeniem okresu przedsezonowego. Od początku kariery związany był z Thunder (wcześniej zespół nazywał się Seattle SuperSonics). Jak zwykle w takich okolicznościach nie brakowało kibiców palących koszulki z nazwiskiem niedawnego ulubieńca.  Durant grał w czwartek fenomenalnie. Trafił 15 z 24 rzutów z gry, w tym siedem za trzy punkty. Stephen Curry dołożył 21 punktów.  - Kiedy zaczął się mecz, pojawiły się różne wspomnienia. Po chwili jednak zająłem się robotą - powiedział bohater wieczoru.  Nikt w historii NBA nie zdobył więcej punktów w swoim pierwszym meczu przeciwko byłej drużynie. Po 39 zdobywali wcześniej Danny Ainge i Stephon Marbury.  Po pierwszej kwarcie Warriors przegrywali jednym punktem, ale drugą wygrali aż 37:11 i emocje się skończyły. W zespole gości słabiej niż ostatnio spisał się Russell Westbrook. Trafił tylko cztery z 15 rzutów z gry, zgromadził 20 punktów i 10 asyst. Victor Oladipo miał 21 pkt.  W Konferencji Zachodniej trzy zespoły mają na koncie cztery zwycięstwa i jedną porażkę: Warriors, Thunder oraz San Antonio Spurs.  Przegrana zespołu z Oklahoma City oznacza, że w rozgrywkach pozostała już tylko jedna niepokonana drużyna - Cleveland Cavaliers. Obrońcy tytułu wygrali piąty mecz - tym razem we własnej hali z Boston Celtics 128:122. Gospodarze już po pierwszej połowie prowadzili różnicą 17 punktów i później kontrolowali przebieg gry.  Wśród "Kawalerzystów" tradycyjnie najlepszy był LeBron James, który uzyskał 30 punktów i 12 asyst. Kevin Love dodał 26 punktów, a Kyrie Irving 23. Tristan Thompson natomiast zakończył spotkanie z dorobkiem 15 punktów i 14 zbiórek.  W pokonanej ekipie wyróżnili się Isaiah Thomas - 30 pkt oraz Avery Bradley - 26 pkt i 10 zbiórek.  - Mamy wrażenie, że mogliśmy ten mecz wygrać. Nie byliśmy zbyt dobrzy, a przegraliśmy tylko sześcioma punktami - ocenił Thomas.
sport  57 Były napastnik Manchesteru United Dimityr Berbatow wyjawił, że chciałby wrócić do angielskiej ekstraklasy, z którą - jego zdaniem - nie może się równać żadna inna liga Chociaż na takiego nie wygląda, Bułgar znany jest z wyśmienitych, pełnych wdzięku zagrań. Niejeden raz zdarzało mu się decydować o wyniku meczu dzięki znakomitym pomysłom i odważnym wizjom.  Berbatow po raz pierwszy pojawił się w Anglii w 2006 r. Przeszedł wtedy z Bayeru Leverkusen to Tottenhamu.  - Kiedy grałeś w Premier League, nie chcesz grać już nigdzie indziej. Na tym etapie kariery, wiem, na czym stoję i chętnie pograłbym dla drużyny, której przydałyby się moje doświadczenie i wiedza - mówi 35-latek. - Mógłbym pomóc rozwijać się młodym graczom i wzmocnić drużynę. Koniec końców, chodzi właśnie o pomaganie drużynie w grze.  W 2008 r. Bułgar przeszedł do Manchesteru United za ok. 30 mln funtów. Dla "Czerwonych Diabłów" strzelił 56 goli w 149 występach. Grał u boku Carlosa Teveza czy Cristiano Ronaldo.  Ostatnim klubem Berbatowa był PAOK Saloniki. Od tego sezonu pozostaje wolnym zawodnikiem.
sport  56 Manchester United przegrał na wyjeździe z Fenerbahce 1:2 w jednym z najciekawszych meczów czwartej kolejki fazy grupowej Ligi Europy. Turcy na prowadzenie wyszli już w drugiej minucie dzięki pięknemu trafieniu Moussy Sowa. Po niespełna kwadransie drugiej połowy było już 2:0, po tym jak gola dla gospodarzy strzelił Jeremain Lens. Honorowe trafienie dla United, w końcówce spotkania, zaliczył Wayne Rooney. Dla zespołu z Old Trafford to już piąta z rzędu porażka na wyjeździe w europejskich pucharach. Taka sytuacja ma miejsce po raz pierwszy w historii klubu. Na dwie kolejki przed końcem rozgrywek fazy grupowej United zajmują trzecie miejsce w tabeli za Feyenoordem, który zremisował w czwartek z Zoryą Ługańsk, i Fenerbahce.  Wielki mecz Aduriza  Niebywałego wyczynu w czwartkowy wieczór dokonał napastnik Athleticu Bilbao - Artiz Aduriz. Hiszpan strzelił pięć goli, a jego drużyna pokonała przed własną publicznością belgijski Genk 5:3. 35-latek aż trzy bramki zdobył dzięki skutecznym uderzeniom z rzutów karnych. Aduriz został pierwszym piłkarzem, który w meczu Ligi Europy zdobył pięć bramek. Wcześniej tylko dwóch piłkarzy mogło się pochwalić czterema trafieniami: Kolumbijczyk Radamel Falcao (dla FC Porto w spotkaniu z Villarreal w półfinale LE w sezonie 2010/11) oraz Urugwajczyk Edinson Cavani (dla SSC Napoli w meczu fazy grupowej z Dnipro Dniepropietrowsk w sezonie 2012/13).  Liga Europejska powstała w 2009 roku jako kontynuacja Pucharu UEFA. W rozgrywkach pod poprzednim szyldem pięć goli strzelił Włoch Fabrizio Ravanelli w meczu Juventusu Turyn z CSKA Sofia (5:1) 27 września w 1994 roku  W drugim meczu tej grupy włoskie Sassuolo zremisowało 2:2 z Rapidem Wiedeń. Gospodarze, jeszcze na pięć minut przed końcem spotkania prowadzili 2:0, jednak gole strzelone przez Mateja Jelicia Giorgi Kvilitaię dały Austriakom remis. W grupie F wszystkie drużyny wciąż mają szansę na awans. Genk i Bilbao mają po sześć punktów, oczko mniej posiadają Rapid i Sassuolo.  Grali Polacy  Oprócz Łukasza Teodorczyka, który strzelił dwa gole dla RSC Anderlechtu, w czwartek grał także Artur Jędrzejczyk. Jego FK Krasnodar nie miał jednak większych szans w starciu z Schalke - mecz zakończył się wynikiem 2:0 dla Niemców. Polak przebywał na boisku do 75. minuty.   W innym meczu tej grupy Nicea przegrała u siebie 0:2 z RB Salzburg. Bohaterem spotkania został Koreańczyk Hwang Hee-Chan. Zawodnik wszedł na boisko w 62. minucie gry i po 11 minutach spędzonych na murawie na koncie miał dwa gole, które strzelił w odstępie 60 sekund. Awans z grupy z 12 punktami na koncie zapewniło sobie już Schalke, Krasnodar ma sześć oczek, Nicea i Salzburg zebrały do tej pory po trzy oczka.  Cały mecz Romy z Austrią Wiedeń (4:2) na ławce rezerwowych przesiedział Wojciech Szczęsny. Podobnie było w przypadku Dawid Pietrzkiewicz, którego Gabala przegrała u siebie z St. Etienne 1:2.
sport  55 Polscy piłkarze ręczni przegrali w Gdańsku z Serbią 32:37 (14:20) w pierwszym eliminacyjnym meczu mistrzostw Europy 2018. W drugim spotkaniu grupy 2 Białoruś uległa w środę Rumunii 23:26. Awans do mistrzostw Europy, które z udziałem 16 drużyn odbędą się w styczniu 2018 roku w Chorwacji, wywalczą dwa najlepsze zespoły z każdej z grup. Polacy od początku eliminacji będą mieli pod górkę, bo z Serbami przegrali wysoko.  Zacięty był tylko początek spotkania, od stanu 2:2 ciosy wymierzali głównie Serbowie. Po dziesięciu minutach mieli już sześć bramek zaliczki i na tym poziomie utrzymywała się przez całe spotkanie. W Drugiej połowie Polacy zbliżyli się na moment na cztery bramki, ale rywale momentalnie odpowiedzieli trzema trafieniami z rzędu. Ostatecznie Polska przegrała z Serbią 32:37.  Sześć bramek dla reprezentacji Polski rzucił Karol Bielecki, który był piekielnie skuteczny w rzutach karnych. Tomasz Gębala dołożył pięć trafień, choć można się czepiać do jego skuteczności (10 prób). Cztery razy skutecznie do serbskiej bramki rzucał Michał Daszek, który w czwartek nie pomylił się ani razu. Z kolei aż 10 bramek Polakom rzucił Petar Nenadić, a po siedem dołożyli Nemanja Zelenovic i Rastko Stojković.  Po czwartkowym spotkaniu Polacy nie będą mieli za wiele czasu na odpoczynek, bo już w sobotę rano wylecą do Kluż-Napoka, gdzie w niedzielę o godz. 19 zmierzą się w drugim eliminacyjnym spotkaniu z Rumunią. Kolejne mecze biało-czerwoni rozegrają dopiero 3 i 6 maju - ich rywalem, najpierw na wyjeździe, będzie Białoruś.
sport  54 Marcin Witkowski, trener złotych medalistek olimpijskich w wioślarstwie Magdaleny Fularczyk-Kozłowskiej i Natalii Madaj, podpisał w czwartek kontrakt z niemiecką federacją. - Potrzebuję nowych wyzwań, chcę poszerzać swoją wiedzę - powiedział PAP szkoleniowiec. Witkowski tym samym zakończył pracę z polskimi wioślarkami, którą rozpoczął w 2003 roku. Pierwszym sukcesem było szóste miejsce Julii Michalskiej-Płotkowiak w igrzyskach w Pekinie w 2008 roku. Cztery lata później w Londynie Michalska-Płotkowiak w dwójce podwójnej z Fularczyk-Kozłowską zdobyły brązowy medal.  W tegorocznych igrzyskach w Rio de Janeiro dwie załogi Witkowskiego stanęły na podium - po mistrzostwo sięgnęła dwójka podwójna (Fularczyk-Kozłowska, Natalia Madaj), a po brązowy medal czwórka podwójna (Joanna Leszczyńska, Monika Ciaciuch, Maria Springwald, Agnieszka Kobus).  40-letni szkoleniowiec po powrocie z Brazylii otrzymał propozycję pracy od Niemców, którzy, obok Brytyjczyków, są najmocniejszą ekipą w Europie. W czwartek w Berlinie podpisał umowę wstępną do końca roku, a od stycznia 2017 rozpocznie misję, której zwieńczeniem mają być igrzyska olimpijskie w 2020 roku w Tokio. Jak przyznał, nie było mu łatwo dokonać wyboru.  - To była, a właściwie wciąż jest trudna dla mnie decyzja. Ale wiem, że gdybym jej nie podjął, miałbym do siebie żal. Potrzebuję nowych wyzwań, chcę się uczyć i poszerzać wiedzę, by w przyszłości stać się lepszym trenerem. I, bogatszy o doświadczenia, być może wrócić do polskiej kadry - powiedział.  Urodzony 14 października 1976 roku w Poznaniu Witkowski wspomniał, że Polski Związek Towarzystw Wioślarskich mocno naciskał, by kontynuował swoją pracę w kraju.  - Oczywiście, namawiano mnie do pozostania. I były pewne argumenty, by mnie do tego przekonać. Pojawiły się one jednak trochę za późno. Ja byłem zobligowany terminami. Nie mogłem dłużej zwlekać, bowiem propozycja stałaby się nieaktualna - wyjaśnił.  Trener będzie pracował w ośrodku w Berlinie, dokąd z rodzinnego Poznania ma zaledwie 250 kilometrów.  - To tylko dwie godziny od domu, co dla mnie było bardzo ważne - zaznaczył Witkowski, sześciokrotnie wybierany najlepszym szkoleniowcem roku Polskiego Związku Towarzystw Wioślarskich. Przez dziewięć lat był zawodnikiem klubów PTW Tryton i AZS AWF. W 2001 roku ukończył poznańską AWF.  Na stanowisku trenera kadry kobiet zastąpi go 37-letni Jakub Urban (po oficjalnej decyzji zarządu PZTW 19 listopada), także absolwent Akademii Wychowania Fizycznego w Poznaniu. Od 2013 roku prowadził kadrę młodzieżową. Pod jego kierunkiem czwórka podwójna kobiet zdobyła dwa złote i dwa srebrne medale młodzieżowych mistrzostw świata. W 2015 roku otrzymał specjalne wyróżnienie PZTW.
sport  53 W drugi weekend listopada Robert Kubica wystartuje w 6-godzinnym wyścigu na torze Vallelunga pod Rzymem w barwach zespołu Oregon Team. Trwają poszukiwania kierowcy, który będzie się zmieniał z Polakiem za kierownicą. Wyścigi wielogodzinne charakteryzują się tym, że auto dzieli między siebie przynajmniej dwóch kierowców, którzy jadą przez określoną część dystansu. Częstotliwość zmian jest zależna od tego, jak długi jest to wyścig lub jakie panują regulacje wewnątrz serii.  Oregon Team w którego barwach pojedzie Kubica, szuka dla niego partnera na wyścig pod Rzymem. Za pośrednictwem organizatora wydarzenia "Gruppo Peroni Race" zamieszczono ogłoszenie z informacją, że można w wyścigowy weekend pojechać jednym autem z Polakiem. Jak dowiedział się blog "Powrót Roberta", cena takiego startu to 20 tys. euro i o miejsce w aucie może starać się zarówno kierowca zawodowy jak i tzw. dżentelmen, czyli kierowca-amator.  Na torze Vallelunga Kubica pojedzie autem Renault RS 01, które jest mu już znane. We wrześniu takim samochodem ścigał się na torze Spa-Francorchamps w ramach serii Renault Sport Trophy.  Kubica nie będzie jedynym kierowcą F1 na torze pod Rzymem. Start planuje także Giancarlo Fisichella.  Wyścigowy weekend na torze Vallelunga potrwa de facto dwa dni. W sobotę 12 listopada zaplanowano dwa 45-minutowe treningi oraz kwalifikacje, które także potrwają 45 minut. 6-godzinny wyścig odbędzie się w niedzielę. Start zaplanowano na godz. 9:45.
sport  52 Prezydent Napoli Aurelio di Laurentiis zdradził, że rehabilitacja Arkadiusza Milika jest szybsza niż się spodziewano i być może polski napastnik do treningów powróci już na początku stycznia. Kontuzji więzadła krzyżowego przedniego w lewym kolanie Milik doznał podczas eliminacyjnego meczu z Danią. Na początku mówiono nawet, że w tym sezonie Polak już nie zagra. Potem optymistycznie zakładano przerwę półroczną.  - Spodziewaliśmy się, że Milika nie będzie z nami bardzo długo. Ale teraz wydaje się możliwe, że do treningów powróci już 15 stycznia - mówi prezydent Napoli di Laurentiis.  Arkadiusz Milik do Napoli przeszedł przed tym sezonem i start miał imponujący. Strzelił dla Napoli siedem goli - cztery w Serie A i trzy w Lidze Mistrzów.  "Niech Milik nie wraca tak szybko"  - Milik ma być gotowy nie do chodzenia na zakupy, tylko do wyczynu. Niech lepiej wróci nie za 100, tylko za 150 dni - mówi dr Robert Śmigielski, ortopeda, lekarz m.in. Anity Włodarczyk i Piotra Małachowskiego.
sport  51 Gol piłkarza Legii Vadisa Odjidji Ofoe w meczu z Realem Madryt został nominowany przez UEFA do najpiękniejszej bramki 4. kolejki Ligi Mistrzów. Głosują czytelnicy, a trafienie pomocnika mistrzów Polski na razie zdobyło najwięcej głosów. Legia w środę niespodziewanie zremisowała u siebie z Realem Madryt 3:3. Wszystkie gole strzelone przez legionistów były piękne (Ofoe, Radović i Moulin), ale UEFA zdecydowała się nominować do nagrody bramkę Belga. Wśród kandydatów znajduje się jeszcze gol Garetha Bale'a z 1. minuty meczu.  Stawkę uzupełniają Antoine Griezmann, Mesut Oezil i Thomas Meunier. Na razie bramka Ofoe jest na zdecydowanym prowadzeniu.
sport  50 Adam Nawałka ogłosił powołania reprezentacji Polski na mecz eliminacji mistrzostw świata z Rumunią (11 listopada) i mecz towarzyski ze Słowenią (14 listopada). Wśród powołanych znaleźli się m.in. Artur Boruc i Łukasz Teodorczyk, którzy po poprzednim zgrupowaniu byli zamieszani w "aferę alkoholową" i ich przyszłość nie była pewna. Po meczach z Danią i Armenią w kadrze wybuchła "afera alkoholowa". Piłkarze ponoć niektóre noce spędzali w nie do końca profesjonalny sposób. Wśród "imprezowiczów" najczęściej wymieniani byli Artur Boruc i Łukasz Teodorczyk, a selekcjoner Adam Nawałka miał wyciągnąć wobec nich konsekwencji. Nie wiemy jakie to konsekwencje, ale na pewno nie jest to brak powołania na kolejne zgrupowanie.   Zaskakuje na pewno powołanie dla Jacka Góralskiego z Jagiellonii Białystok, który będzie miał szansę zadebiutować w pierwszej reprezentacji.  Powołania na mecze z Rumunią i Słowenią:  Bramkarze: Artur Boruc, Łukasz Fabiański, Łukasz Skorupski, Wojciech Szczęsny  Obrońcy: Thiago Cionek, Paweł Dawidowicz, Kamil Glik, Artur Jędrzejczyk, Igor Lewczuk, Michał Pazdan, Łukasz Piszczek, Maciej Rybus  Pomocnicy: Jakub Błaszczykowski, Damian Dąbrowski, Jacek Góralski, Kamil Grosicki, Tomasz Jodłowiec, Bartosz Kapustka, Grzegorz Krychowiak, Karol Linetty, Krzysztof Mączyński, Sławomir Peszko, Paweł Wszołek, Piotr Zieliński  Napastnicy: Robert Lewandowski, Łukasz Teodorczyk, Kamil Wilczek  Po trzech meczach z Kazachstanem, Danią i Armenią, reprezentacja Polski ma na koncie 7 punktów i jest wiceliderem grupy E. Liderem jest kadra Czarnogóry.
sport  49 Jeden z czołowych komentatorów piłkarskich Hiszpanii Manu Sainz z dziennika "As" uważa, że środowy remis Legii Warszawa z Realem Madryt 3:3 w Lidze Mistrzów jest wynikiem sprawiedliwym. Skrytykował też taktykę obraną przez trenera "Królewskich" Zinedine'a Zidane'a. Przed pierwszym meczem obu zespołów w stolicy Hiszpanii Sainz przewidywał, że Real wygra różnicą czterech bramek i skończyło się 5:1 dla gospodarzy. Mimo wysokiego zwycięstwa na Santiago Bernabeu ekspert oczekiwał trudnej przeprawy w Warszawie. Wskazywał, że w zimnej Polsce Legia może pokusić się o niespodziankę i zremisować z utytułowanym rywalem.   Jak powiedział w czwartek Sainz, jego oczekiwania znalazły potwierdzenie na boisku, gdyż Real dowodzony przez Zidane'a gra w Lidze Mistrzów w charakterystyczny dla siebie i bardzo przewidywalny sposób. - Jest silny i pewny siebie przed własną publicznością, słabiej zaś spisuje się na nieznanym terenie, szczególnie przy niesprzyjającej aurze - analizował.   Jego zdaniem, pojedynek w Warszawie zakończył się w sprawiedliwym rezultatem. - Legia zasłużyła na ten remis, z pozoru bardzo zaskakujący - podkreślił dziennikarz madryckiej gazety, który współpracuje również z rozgłośnią Cadena Ser i telewizją Mega.  Sainz zaznaczył, że francuski szkoleniowiec Realu obrał niekorzystną strategię na mecz w Warszawie. Zauważył, że schemat gry z czterema obrońcami, czterema pomocnikami i dwoma napastnikami okazał się nieskuteczny. - Szczególnie mało efektywny był w środę grający z przodu duet Alvaro Morata - Karim Benzema. Zidane pomylił się wystawiając obu w podstawowej jedenastce. Ten eksperyment okazał się zupełną porażką - ocenił.   Hiszpański dziennikarz odnotował, że szybko zdobyte przez Real na Łazienkowskiej bramki uśpiły zespół gości. Stwierdził, że podopieczni Zidane'a poczuli się zbyt pewni siebie, nie doceniając silnego na swoim terenie i zdeterminowanego rywala. - Legia zremisowała, gdyż Real zgrzeszył nadmiarem pewności siebie. Przy korzystnym dla siebie rezultacie Królewscy pozwolili gospodarzom przejąć inicjatywę, co warszawianie skwapliwie wykorzystali. W środę to Legia była panem sytuacji na boisku - powiedział komentator "Asa".  Legia jest pierwszym polskim zespołem w historii, który nie przegrał w europejskich pucharach z Realem Madryt. Środowy remis 3:3 dał jej pierwszy punkt w Lidze Mistrzów. W tabeli grupy F wciąż jednak zajmują ostatnią, czwartą pozycję. Prowadzi Borussia Dortmund - 10 pkt, przed drużyną z Hiszpanii - 8 oraz Sportingiem Lizbona - 3.
sport  48 Gwiazdor Arsenalu Londyn, a wcześniej FC Barcelony, Alexis Sanchez jest oskarżony o oszustwo podatkowe. Grozi mu nawet kara więzienia. Sprawa dotyczy jeszcze czasów, gdy reprezentant Chile grał w Barcelonie. Według katalońskiej gazety El Periodico, Sanchez w latach 2011-14 uniknął prawie miliona euro podatków, dzięki firmie, którą miał założoną na Malcie.   To nie pierwszy piłkarz Barcelony, który jest oskarżony o oszustwa podatkowe. Podobne problemy mają Lionel Messi i Javier Mascherano, którzy zostali skazani na kary więzienia w zawieszeniu. Sanchezowi może grozić to samo. Oraz oczywiście duża kara finansowa.
sport  47 Najlepiej w piłkę gra dziś w Legii Vadis Odidja-Ofoe. Najwięcej zmienia powrót do gry Michała Pazdana. Ale do gardła wielkim nadal najlepiej rzuca się Miroslav Radović. W dwumeczu z Realem był bezcenny Wychodził po 3:3 jako ostatni, już po północy. Podekscytowany jak wszyscy w Legii, opowiadał o esemesach z gratulacjami od Radomira Anticia, Serba który trenował Real, Barcelonę i Atletico. W Madrycie Miroslav Radović też był jednym z zamykających pochód do autobusu. Taka dola tych którzy mówią ciekawie. To on w podziemiach Santiago Bernabeu, po wypracowanym i wykorzystanym karnym, odważył się powiedzieć, że Legia jeszcze w tym sezonie Ligi Mistrzów jakieś punkty ugra. - My się dopiero zgrywamy w ataku, razem z przyjściem nowego trenera to ruszyło, zaraz złapiemy power. Mam przeczucie że punkty przyjdą - mówił wtedy. Przypomniał to w Warszawie pod szatnią. I słusznie, bo tych dwóch meczów z Realem nie da się rozdzielić.   Jak Legia przestała pytać o drogę  Bez 1:5 w Madrycie nie byłoby 3:3 w Warszawie. Tam mimo lania piłkarze Legii udowodnili sobie, że coś jednak potrafią. Przegrali wysoko, ale tak właśnie mówili wtedy wychodząc ze stadionu: "Coś jednak potrafimy". Znaleźli w graniu w Lidze Mistrzów jakąś przyjemność, wreszcie. Nie wytrzymali wymiany ognia z Realem, ale jednak zrzucili z pleców wielki ciężar. Tam przestali być tą drużyną, która tylko pyta o drogę (jak z Borussią) i nie jest w stanie wytrzymać nawet pół godziny intensywnej gry (jak ze Sportingiem). Tam strzelili pierwszego gola w Lidze Mistrzów, a to dla małych w LM jest wielka ulga. Bo drużyn które nie zdobyły choćby punktu w rundzie grupowej było w jej historii aż 17. Ale tych które nie zdobyły gola, tylko dwie. Teraz to już problem Dinamo Zagrzeb, czy będzie trzecią, nie Legii. I problem Dinama i Club Brugge, czy zdobędą jakiś punkt.   Co innego strzelić Realowi gola, co innego - trzy  Akurat tego, że ze wszystkich rywali w grupie właśnie z Realem będzie się Legii najlepiej grało w piłkę, można się było spodziewać. To jest drużyna, która na wiele rywalowi pozwala, bo jest bardzo pewna swojej potęgi w ataku. Zostawi miejsce, odda piłkę za darmo po jakimś nonszalanckim zagraniu, nie oblega pola karnego rywala bez przerwy, nie dając oddechu, tylko wchodzi w wymiany ciosów. Bo wie że niewiele jej trzeba, by strzelić gola. Dlatego gra się z Realem przyjemnie. Można mu strzelić gola i podpompować ego. Od ponad półtora miesiąca każdy rywal Realu strzelał mu co najmniej jedną bramkę. W całym sezonie mecze bez straty gola udały się Realowi tylko dwa razy. Ale co innego strzelić gola, a co innego wyrwać Realowi choćby punkt. Przez ostatnie pół roku zrobiło to tylko siedem drużyn, wliczając Legię. I każda wyrwała tylko po punkcie. Co innego też strzelić Realowi gola, a co innego strzelić mu trzy. Tyle bramek ile z Legią w Warszawie Real stracił przez całą ubiegłoroczną rundę grupową. Wszystkie strzelił mu wtedy Szachtar Donieck. Ale w meczu przegranym 3:4.   Real się nie starał? Jego problem  Strzelić Realowi co najmniej trzy i zapunktować udało się ostatni raz Barcelonie (4:0) i Sevilli (3:2). Rok temu. W międzyczasie Real rozegrał wiele meczów, w których sprawiał wrażenie, jakby się nie starał, i jakby równowaga w drużynie była zaburzona. Taki jego urok. W Madrycie przecież było podobnie, a skończyło się pięcioma. Real się nie starał, Niemcy mieli pecha na Narodowym, Juventusowi i Manchesterowi City się nie chciało w Lidze Europy - zawsze się coś znajdzie. Mecz był o punkty, Real nie jest jeszcze pewny awansu. Nie starał się, jego problem. Sukces to sukces.  Hasi miał żyć z Vadisa. Ale nie doczekał  Ojców ten sukces będzie miał wielu. Jacek Magiera pokazał, że drużyna pod jego ręką rośnie w LM. Michał Pazdan - że koledzy bronią pewniej, gdy wiedzą że gra z nimi i jest stuprocentowo przygotowany (w Madrycie nie czuł się gotowy, nie chciał rozczarować i nie zagrał). Arkadiusz Malarz - że takie mecze go nakręcają, a nie peszą. Vadis Odidja-Ofoe - że nie ma w Legii piłkarza, u którego piłka jest bezpieczniejsza niż u niego, choć akurat jego decyzje w ofensywie aż do strzelenia gola pewien niedosyt zostawiły, mógł przynajmniej w dwóch sytuacjach przyspieszyć atak. - Za sprowadzenie Vadisa podziękowania należą się głównie Besnikowi Hasiemu. To przede wszystkim on nalegał na ten transfer, upierał się, mimo że Vadis był zapuszczony fizycznie. Mówił, że to jest piłkarz, z którego on jako trener będzie żyć. No, ale nie doczekał - słyszeliśmy wczoraj po meczu od człowieka wtajemniczonego w transferowe decyzje Legii.   Tak się przeskakuje bariery  Ale w tym wszystkim niech też nie umkną zasługi piłkarza, którego Legia sprowadziła po awansie do Ligi Mistrzów jakby mimochodem, który jeszcze w eliminacjach europejskich pucharów grał w Partizanie Belgrad przeciw Zagłębiu Lubin i wydawał się być, jeśli chodzi o wielki futbol, już po drugiej stronie rzeki. Jedynego piłkarza z letniego zaciągu, który może po golu pokazać "eLkę" i nie będzie to wyglądało tanio. Jedynego, który mógł zostać z miejsca ważną postacią i na boisku i w szatni. Może i wracał jako syn marnotrawny, ale - zdaje się - nie bardzo się tym przejął. Może i byli lepsi od niego w tym dwumeczu, ale to Miroslav Radović pokazał, jak się przeskakuje bariery w takich meczach. Że możesz mieć dwa zwody, ale jeśli jesteś w nich mistrzem, to i Real się nabierze. Że musisz mieć pomysł i pewność siebie. Nawet bezczelność, jak przy strzale na 2:2. I dobre przeczucia. Radović z Realem pochód na boisku otworzył, pod szatnią zamknął. Może wypinać pierś. Choć akurat do tego zachęcać go nigdy nie było trzeba.
sport  46 - Mierzyliśmy się z najlepszymi zawodnikami na świecie. Mecz z kimś takim czasami daje więcej, niż kilka spotkań w ekstraklasie - powiedział Michał Pazdan po środowym meczu z Realem Madryt w Lidze Mistrzów, który Legia nieoczekiwanie zremisowała 3:3. Na debiut w Lidze Mistrzów czekał długo, ale w końcu się doczekał. W środę zagrał na środku obrony przeciwko Realowi. Po raz kolejny doskonale radził sobie z Cristiano Ronaldo, ale oprócz tego Legię ratował nawet na linii bramkowej. Słowem, był wszędzie. To, że mistrz Polski nie przegrał z galaktyczną drużyną z Madrytu, to w dużym stopniu jego zasługa.  Bartłomiej Kubiak: Z przytupem zadebiutowałeś w Lidze Mistrzów.  Michał Pazdan: Nareszcie! W ostatnich miesiącach powtarzałem, że chciałbym w końcu zagrać w tej Lidze Mistrzów. Jeździłem na mecze z drużyną, oglądałem je, ale niebyło to przyjemne doświadczenie, bo nie grać nie mogłem - leczyłem kontuzje.  Jesteś już w pełni zdrowy?  - Zdrowy tak, ale nadal brakuje mi rytmu meczowego. Pokazał to mecz z Koroną Kielce [Pazdan w drugiej połowie zobaczył drugą żółtą kartkę i wyleciał z boiska]. No cóż, nie wszystko da się od razu przeskoczyć. Potrzeba czasu, by wrócić na odpowiednie tory.  Chyba już na nie wróciłeś - w środę znowu zatrzymałeś Cristiano Ronaldo.  - Zatrzymaliśmy. Wiadomo, że każdego rywala trzeba szanować, ale Ronaldo to w ostatnich latach najlepszy zawodnik na świecie. Dlatego tym bardziej wypada się cieszyć, że udało się go zneutralizować.  Z Realem straciliście trzy gole. Martwi cię to?  - Nie, dajmy spokój. Nie pamiętam drużyny, która zagrała ostatnio z Realem na zero z tyłu. Strzelenie trzech goli Królewskim jest czasami fajniejsze, niż zagranie trzech spotkań bez straty bramki. Szkoda, że nie możemy grać z Realem co tydzień.  Widzisz jakieś plusy grania przy pustym stadionie?  - Mogliśmy sobie porozmawiać na boisku. Dobra, nie - śmieję się. Tak naprawdę, to szkoda, że trybuny były puste. Gdyby nasi fani byli na tym meczu, to widowisko byłoby przednie.  Po meczu w szatni zapanowała euforia?  - Smutnych twarzy nie widziałem, ale przyszedłem chwilę później i nie wiem, co było zaraz po meczu. Nie no, było dobrze. Na pewno możemy być zadowoleni z naszego występu.  Trener Jacek Magiera powiedział, że odczuwa lekki niedosyt.  - Ja uważam, że trzeba się cieszyć. OK, przy wyniku 3:2 dla nas mogliśmy opóźniać grę, pokładać się, wymuszać faule. Tylko po co? Graliśmy z Realem Madryt. Nawet gdybyś zabrali Hiszpanom minutę, to oni i tak w kolejnej sekundzie mogliby strzelić gola. Atak pozycyjny, kontratak, zagrania na jeden kontakt, stałe fragmenty gry - Real to wszystko ma opanowane do perfekcji.  Tej perfekcji z jego strony w środę za bardzo widać nie było.  - Mamy poczucie, że zapracowaliśmy na ten remis. Cieszymy się nie tylko z wyniku, ale też z naszej gry. To czysta przyjemność grać z taką drużyną jak Real. Można się wiele nauczyć. Mierzyliśmy się z najlepszymi zawodnikami na świecie. Mecz z kimś takim czasami daje więcej, niż kilka spotkań w ekstraklasie. Wierzę, że zaprocentuje.  W ekstraklasie?  - Przede wszystkim w ekstraklasie. Mamy 10 punktów straty do Lechii. Dużo ciężkiej pracy przed nami. Pocieszające jest to, że ostatnio nasza dobra passa trwa [Legia pierwszy raz od kwietnia nie przegrała trzech meczów z rzędu]. Kontynuujemy grę przyjemną dla oka. Godną mistrza Polski, który właśnie musi tak grać: ładnie i bez kompleksów.
sport  45 Urszula Radwańska tego sezonu z pewnością nie zaliczy do udanych. Poprzedni rok kończyła na 95. miejscu na świecie. Teraz jest 262. Słabe wyniki spowodowane były przede wszystkim licznymi kontuzjami, a na koniec roku przytrafiło jej się jeszcze zarażeniem wirusem mononukleozy. "Dużo się złożyło na tak niski ranking. Prześladowało mnie pasmo kontuzji. Już na początku roku do Australii poleciałam praktycznie z marszu. Nie przygotowałam się do sezonu tak, jakbym chciała. Miałam wtedy problemy z kolanem. Kiedy wydawało się, że wychodzę na prostą i forma rośnie, wtedy w Acapulco przydarzyła mi się kontuzja stawu skokowego. (...) Przed eliminacjami US Open źle się czułam. Szybko się męczyłam, nie miałam siły. Zdecydowałam się jeszcze polecieć do Azji, ale w Seulu po pierwszym secie nie mogłam już grać z wyczerpania. Wróciłam więc do Polski i zrobiłam badania. Okazało się, że mam wirus mononukleozy. Tę chorobę przechodziło już kilku tenisistów. Jej rozwojowi sprzyjają częste podróże, zmiany stref klimatycznych" - Urszula Radwańska tłumaczy w wywiadzie dla Gazety Wrocławskiej.  Młodsza z sióstr Radwańskich wcześniej zakończyła sezon i pojechała na wakacje na Cypr, czym pochwaliła się na portalach społecznościowych. Wtedy zaczęły pojawiać się złośliwe wpisy kibiców. "Znajomi zaczęli mi wysyłać sms-y, że pod moimi zdjęciami z wakacji pojawiły się złośliwe wpisy "że mam wieczne wakacje w tym roku". Fala hejtu się wylała. Znajomi nie mogli pojąć, skąd w tych komentarzach tyle nienawiści i złości" - tłumaczy Radwańska.  U. Radwańska najwyższe miejsce w rankingu miała w 2012 roku (29.). W turniejach wielkoszlemowych nigdy nie przeszła II rundy i wygrała 4 turnieje rangi ITF.
sport  44 Legia do meczu z Realem Madryt w Lidze Mistrzów zawodziła. Jedynym piłkarzem do którego nie można było mieć pretensji był bramkarz Arkadiusz Malarz. Golkiper mistrzów Polski jest zdecydowanym liderem klasyfikacji bramkarzy, jeśli chodzi o liczbę obronionych strzałów tej edycji LM. Legia w Lidze Mistrzów przegrała z Borussią Dortmund 0:6, Sportingiem Lizbona 0:2, w pierwszym meczu z Realem 1:5 i zremisowała 3:3 z hiszpańskim klubem w środowym meczu u siebie. Łącznie Arkadiusz Malarz stracił 16 goli, ale gdyby nie jego postawa, byłoby ich znacznie więcej. Malarz jest liderem klasyfikacji bramkarzy, jeśli chodzi o liczbę obronionych strzałów tej edycji LM - udanych interwencji miał 27. Drugi w tym rankingu jest Ludovic Butelle z Club Brugge, który interwencji miał 22.  Bramkarz Legii na Twitterze pochwalił się swoim osiągnięciem i przypomniał, że jeszcze pięć lat temu był bliski zakończenia kariery.
sport  43 - Nasze mecze wyglądają coraz lepiej. Liczę, że to nie są nasze ostatnie punkty w tej edycji Ligi Mistrzów - powiedział Michał Kopczyński, pomocnik Legii, która w środowy wieczór zremisowała z Realem Madryt (3:3). Bartłomiej Kubiak Dotarło do was to, czego dokonaliście?  Michał Kopczyński: Zdajemy sobie sprawę, jakim zespołem jest Real. Że to być może to najlepsza drużyna w Europie. Szanujemy wynik, będziemy go długo wspominać. Ale niedosyt pozostaje, bo osiem minut przed końcem było 3:2 dla nas... Z drugiej strony, równie dobrze mogliśmy przegrać i byłoby smutno. To jeden z niewielu remisów po którym Legia cieszyła się w szatni. Za szybko tracimy gole, fajnie że jesteśmy w stanie odwracać losy meczu, ale lepiej gdybyśmy to my prowadzili i kontrolowali spotkania. Ale z Realem trudniej odrabia się straty niż z Wisłą Płock czy Koroną.  Dłużyły się te ostatnie minuty?  - Trochę tak. Mówiliśmy sobie, żeby grać blisko siebie, ale zbyt długo nie udało się utrzymać prowadzenia. Pod koniec byliśmy zmęczeni, chcieliśmy się cofnąć, ale Real atakował dużą liczbą piłkarzy, więc staraliśmy się ich skontrować. Nie wracali na swoją połowę i niewiele zabrakło, by skarceni zostali jeszcze bardziej.  W sobotę rozegrałeś 90 minut w III-ligowych rezerwach. W środę wystąpiłeś od początku do końca z Realem Madryt w Lidze Mistrzów.   - Ciekawe doświadczenie. Widocznie spotkanie w Ząbkach miało mnie przygotować na konfrontację ze zwycięzcą poprzedniej edycji Champions League. Żebym złapał rytm meczowy na poważniejsze wyzwanie. Wtedy nie do końca się spodziewałem, że zagram, ale cieszę się, że dostałem szansę.  Jedyne, co łączy mecz w rezerwach z tym przeciwko Realowi, to liczba widzów na trybunach.  - W każdych innych okolicznościach stadion byłby pełny. To byłoby wielkie święto dla wszystkich. Szkoda. Naszą rolą było rozegrać jak najlepszy mecz. Cisza miała swoje plusy - była lepsza komunikacja między nami. Więcej sobie podpowiadaliśmy, lepiej się ustawialiśmy, ale nie ma dwóch zdań: wiadomo, że wolelibyśmy grać przy pełnych trybunach.  Dla ciebie taki mecz, to więcej niż sezon w III lidze?  - Nie, no może aż tak to nie.  Trener Jacek Magiera mówił, że zaraz po spotkaniu czuł niedosyt.  - Bo to my prowadziliśmy - przy lepszym ustawieniu i większym szczęściu mogliśmy nie dopuścić do utraty trzeciego gola. Z drugiej strony - w doliczonym czasie Real mógł trafić na 4:3. Ale tak, ja też kiedy wszedłem do szatni, pomyślałem: "Kurde, było tak blisko".  W Madrycie problemem Legii była gra w drugiej linii. W środę Królewscy już tak często nie atakowali środkiem.  - Dostałem konkretne zadania w celu zabezpieczenia tej strefy. Szczególnie, kiedy byliśmy z piłką na połowie Realu. Trzech obrońców - dwóch stoperów i jeden z bocznych, którego stroną nie toczyła się akcja - i ja mieliśmy zostawać na swojej połowie. Gdy Real miał piłkę, miałem być przed obrońcami, starałem się przewidywać, co zrobią. Było ciężko, ale daliśmy radę.  Vadis Odjidja-Ofoe i Thibault Moulin, czyli dwaj pozostali środkowi pomocnicy, strzelili po golu.  - Chyba czuli się pewnie ze mną za plecami. Starałem się pomagać, jak mogłem. Po stracie piłki wielu rywali nie wracało pod swoją bramkę, próbowali zakładać pressing, ale trzy-cztery dobre podania powodowały, że odpuszczali.  Kiedy dowiedziałeś się, że zagrasz z Realem?  - W dniu meczu, czyli zostałem poinformowany w odpowiednim momencie. Poczułem, że przede mną wielkie wyzwanie - ostatnio mniej grałem, a tu proszę: dostaję szansę, na dodatek z takim rywalem. Cieszę się, że szybko poukładałem sobie ten mecz w głowie - nie "podpalałem się", tylko grałem po swojemu.  Pięć minut ze Sportingiem i dziesięć w Madrycie z Realem. Z Lechem - sześć minut. Jak na razie Jacek Megiera daje ci więcej grać w Lidze Mistrzów, niż w ekstraklasie.  - Tak wyszło. Nie będę narzekał, zagrałem w meczu, który zapamiętamy na długo.  Ty szczególnie, bo chyba jesteś kibicem Realu.  - Tak, zgadza się.  Z kim wymieniłeś się na koszulki?   - Z nikim. Szansa na koszulkę Realu przeszła obok. To znaczy chciałem wymienić się z Toni Kroosem, ale zagapiłem się, uciekł do szatni.  Po pierwszych trzech występach głównie się z Legii szydzono. Zero punktów, 13 goli straconych. W środę oczekiwania nie były wygórowane, 3:3 nikt nie stawiał.  - Domyślam się. Wszystko, co działo się wokół klubu - awantura z kibicami, 0:6 z Dortmundem powodowało, że nie do końca mogliśmy się cieszyć tak, jak powinniśmy z awansu Ligi Mistrzów. To powinno być święto dla polskiej piłki, a było... Ech, szkoda gadać. Na szczęście powoli odzyskujemy twarz. Nasze mecze wyglądają coraz lepiej i liczę, że to nie są nasze ostatnie punkty w tej edycji.  Grudniowy mecz ze Sportingiem może decydować o awansie do 1/16 finału Ligi Europy.  - Tak, rozmawialiśmy po meczu o tym w szatni. Nie wolno nikogo skreślać w połowie drogi. Byłoby to fantastyczne. Ale zobaczymy. Na razie jest pięknie. Gdyby trzy miesiące temu ktoś mi powiedział, że zagram z Realem, to bym nie uwierzył. Jedną nogą byłem na wypożyczeniu do I-ligowych Wigier Suwałk, dziś czuję niedosyt po meczu z najlepszą drużyną na świecie, w którym zagrałem 90 minut. Jest naprawdę pięknie!
sport  42 Wilfredo Leon od półtora roku ma polskie obywatelstwo, ale w naszej siatkarskiej reprezentacji zadebiutuje nie wcześniej niż w roku 2018. - Jeśli Kubańczycy się uprą, to może nawet nigdy dla nas nie zagra - mówi Jakub Malke, menedżer m.in. Stephane'a Antigi. - Rzeczywiście piłka jest po stronie kubańskiej federacji, a my musimy się uzbroić w cierpliwość - przyznaje Włodzimierz Sadalski z Polskiego Związku Piłki Siatkowej Obserwuj @LukaszJachimiak    Leon ma 23 lata, jest przyjmującym uważanym za jednego z najlepszych siatkarzy świata. Na co dzień występuje w drużynie gwiazd, jaką jest rosyjski Zenit Kazań. Swoich niesamowitych umiejętności dowiódł nie tylko w rozgrywkach klubowych (m.in. dwa razy wygrana Liga Mistrzów), ale i w reprezentacyjnych. W 2010 roku zdobył z Kubą srebrny medal mistrzostw świata. Już jako 17-latek był jej kapitanem. Gdy latem 2015 roku uzyskał polskie obywatelstwo, w kraju rozgorzała dyskusja o jego przyszłości w biało-czerwonych barwach. Większość przedstawicieli siatkarskiego środowiska i większość kibiców uważa, że skoro Leon ma polskie obywatelstwo, to z miejsca powinien dołączyć do kadry. Oczywiście gdyby pozwalały na to przepisy.  Brazylia też opieszała?  Z nimi jest problem. Niedawno agent zawodnika Andrzej Grzyb na łamach "Przeglądu Sportowego" narzekał, że działacze Polskiego Związku Piłki Siatkowej działają w sprawie Leona opieszale. - Przed igrzyskami w Rio Kubańczycy w ogóle nie chcieli z nami rozmawiać - mówi szef federacji, Jacek Kasprzyk. Prośbę kierowaliśmy też do Międzynarodowej Federacji Piłki Siatkowej (FIVB) - o zmianę przepisów dotyczących graczy, którzy chcą zmienić narodowe barwy. Na październikowym kongresie w Argentynie FIVB przepisów nie zmieniła i podobno nie zrobi tego jeszcze przez wiele najbliższych lat, bo przeciwnikiem "transferów" między reprezentacjami jest szef siatkarskiej centraly, Ary Graca. A on rządy będzie sprawował aż 2024 roku.  O opinię w sprawie prosimy menedżera, który śledził podobne przypadki, ale nie jest zaangażowany emocjonalnie, jak Grzyb. Czy PZPS rzeczywiście mógłby i powinien być bardziej skuteczny? - Na pewno związek próbuje wykorzystać swoje dyplomatyczne możliwości, ale wiele zrobić nie może - mówi Jakub Malke. - Równolegle z przypadkiem Leona toczy się postępowanie w sprawie ewentualnej gry dla Brazylii Joandry'ego Leala. Czy brazylijska federacja jest opieszała, skoro Leal jeszcze nie gra dla niej? Nie, oba związki robią, co mogą, pamiętając, że takie rzeczy lubią ciszę, że im większy rozgłos, tym trudniej wszystko załatwić - dodaje agent m.in. Stephane'a Antigi, Mateusza Miki i Fabiana Drzyzgi.  Leal to dobry przykład, bo i on - jak Leon - obywatelstwo kraju, dla którego chciałby grać otrzymał w 2015 roku. - Ile może potrwać zmiana certyfikacji dobrze widać na przykładzie Osmany'ego Juantoreny - mówi Malke. Rzeczywiście, Kubańczyk włoski paszport dostał w 2011 roku, a w kadrze Italii zadebiutował dopiero cztery lata później.  O co walczą szefowie kubańskiej siatkówki, nie chcąc godzić się, by byli reprezentanci kraju po ucieczkach z Kuby grali dla innych państw? - Nie będę komentował, jakie jest ich stanowisko, ale mają swoją politykę w takich sprawach i trudno jest im podjąć decyzję korzystną dla nas. Od wielu lat mają kłopoty z uciekającymi siatkarzami, cały świat wie, że ci uciekający umieją grać, a zgoda federacji dla kolejnych uciekinierów, czyli teraz Leona i Leala, na pewno nie zniechęcą innych Kubańczyków do ucieczek - mówi Włodzimierz Sadalski.  Pokazowe weto  Malke zastanawia się, jaka kwota mogłaby osłodzić Kubańczykom gorycz oddania Polsce Leona. - Zawsze chodziło pieniądze, ale z drugiej strony gdyby chodziło tylko o nie, to przecież Leon gra w jednym z najbogatszych klubów świata i zarabia tak dużo, że sam mógłby wyłożyć odpowiednią kwotę - mówi. - Mamy z Kubańczykami dobre kontakty, o żadnych pieniądzach nie było mowy, one nie są problemem - ucina Sadalski.  Czy dobre kontakty zaoowocują w końcu zielonym światłem dla Leona na grę dla Polski? - Musimy się ubzroić w cierpliwość, piłka jest po stronie kubańskiej federacji, wierzymy, że ona się wreszcie zgodzi, ale nie chce tego robić za szybko - mówi Sadalski.  Dokumenty wymagane przez FIVB polska strona złożyła w lutym 2016 roku, a to znaczy, że jeśli już Kuba pozwoli Leonowi zmienić barwy, to w tych biało-czerwonych zawodnik zadebiutuje nie wcześniej niż w 2018 roku. - Takie są przepisy, muszą być dwa lata karencji. Ale podobno istnieją jakieś ścieżki do skrócenia tego czasu, tylko że można je poznać dopiero po uzyskaniu zgody od federacji macierzystej - tłumaczy Sadalski.  Malke wierzy, że tę zgodę Kuba w końcu wyrazi. - Ale może być i tak, że Leon dla nas nigdy nie zagra - mówi. - Kubańczycy potrafią się uprzeć, jak niedawno w sprawie Leonela Marshalla - dodaje menedżer.  We wrześniu Kubańczyk z Piacenzy chciał przyjąć włoskie obywatelstwo, by grać w klubie jako zawodnik krajowy (dzięki temu zwolniłoby się miejsce dla obcokrajowca). Do Italii uciekł w 2002 roku, ale choć minęło tyle czasu, działacze rodzimej federacji nie przystali na jego prośbę. - Weto miało pokazać młodym, którzy myślą o ucieczce, że nie warto - mówi Malke. - Myślę, że sprawa Leona ostatecznie skończy się dla niego dobrze. Czas zazwyczaj jednak w końcu leczy rany, ale jeszcze trochę będzie go musiało upłynąć. Spodziewam się, że Leon zacznie grać dla Polski za około trzy lata i realnym wzmocnieniem będzie dopiero na igrzyska w Tokio w 2020 roku - kończy Malke.
sport  41 - Zremisowaliśmy z jedną najlepszych drużyn świata, chociaż przegrywaliśmy 0:2. Nasi fani zawsze wymagają od nas walki do samego końca i w środę pokazaliśmy ogromny charakter - powiedział po meczu z Realem Madryt napastnik Legii Warszawa Nemanja Nikolić. Co to był za mecz! Po fantastycznej walce mistrzowie Polski na własnym stadionie zremisowali 3:3 z wicemistrzami Hiszpanii i obrońcami Ligi Mistrzów. Gole dla warszawiaków strzelili Vadis Odjidja-Ofoe, Miroslav Radović i Thibault Moulin. Dla gości bramki zdobyli Gareth Bale, Karim Benzema i Mateo Kovacić.  - Rozczarowanie czy radość? 50 na 50 - powiedział po meczu Nikolić. - Zremisowaliśmy z jedną najlepszych drużyn świata, chociaż przegrywaliśmy 0:2. Nasi fani zawsze wymagają od nas walki do samego końca i przeciwko Realowi pokazaliśmy ogromny charakter. Oczywiście jest cień żalu, że nie udało nam się dowieźć prowadzenia do końca, ale myślę, że po takim spotkaniu nie mamy się czego wstydzić.   - To był magiczny wieczór. Bardzo żałuję, że nasi kibice nie mogli zobaczyć tego z trybun, ale myślę, że po takim widowisku mogą się mimo wszystko czuć usatysfakcjonowani. Tych kilka minut przez które prowadziliśmy były niesamowite. Na naszej ławce nikt nie siedział, wszyscy zagrzewaliśmy się wzajemnie do walki. Szkoda, że rywale strzelili nam trzeciego gola, ale trzeba przyznać, że tempo w jakim rozgrywali piłkę było zawrotne - dodał.   Jak legioniści motywowali się na środowe spotkanie? - Trener powiedział nam, że mamy wyjść na boisko i cieszyć się chwilą. Mieliśmy być dumni i szczęśliwi, że mamy możliwość zmierzenia się z Realem. Podobnie jak w Madrycie, mieliśmy po prostu zagrać dobry mecz. Nie bać się rywali, bo to przecież też ludzie, którzy popełniają błędy. Mieliśmy konkretny plan na to spotkanie. Cieszę się, że szybko stracony, fantastyczny gol Bale'a, nie sprawił, że o nim zapomnieliśmy. Kiedy obudzę się w czwartek rano, będę niezwykle dumny z tego co pokazaliśmy - wyjaśniał Nikolić.  W niedzielę legioniści zmierzą się w ekstraklasie z Cracovią. Czy po takim meczu o motywację będzie ciężej niż zwykle? - Chociaż osiągnęliśmy wspaniały wynik, to nie możemy dopuścić do tego, by w nasze szeregi wkradło się jakiekolwiek rozprężenie. Liga Mistrzów jest dla nas pięknym dodatkiem, chociaż wciąż możemy walczyć o awans do Ligi Europy. Mimo wszystko to ekstraklasa jest dla nas najważniejsza, a tam nasza sytuacja nie jest najlepsza. Muszę jednak podkreślić, że jeżeli w lidze będziemy w stanie grać tak, jak przeciwko Realowi, to nie mamy prawa bać się żadnego przeciwnika. Dla nas to zastrzyk pozytywnej wiary w siebie, którą musimy przełożyć na kolejne mecze - zakończył Nikolić.
sport  40 - My się spodziewaliśmy, że jak nie będzie kibiców to i emocji nie będzie. A tu proszę, był znakomity mecz do oglądania. Legia zrobiła postępy od meczu na Santiago Bernabeu i nabierała pewności siebie, widząc jak to spotkanie się rozwija - mówi Sport.pl były dyrektor Realu Madryt, a dziś komentator hiszpańskiej telewizji Jorge Valdano, argentyński mistrz świata z 1986 roku To jest wielka niespodzianka. Mimo wszystko mierzyły się drużyny z innych kategorii. A Real w pierwszych 30 minutach potrafił zdobyć i powiększyć przewagę. Potem sprowadził na siebie problemy przez nadmiar pewności siebie. Ale też przez naturalne ciążenie drużyny z czterema napastnikami w składzie do gry bardziej otwartej. To zaburzyło porządek na boisku i Real za to zapłacił. Ale Legia na ten wynik zasłużyła Legia była bardziej waleczna niż na Santiago Bernabeu. Zrobiła postępy przez te dwa tygodnie. Miała więcej energii, odwagi, a potem nabierała coraz więcej pewności siebie, widząc jak mecz się rozwija. Stanęli na wysokości zadania. To był po prostu znakomity mecz do oglądania. A my myśleliśmy, że jak nie ma widzów, to i nie będzie emocji. I proszę, okazało się że jest wiele sposobów na wzbudzanie emocji. Real skomplikował sobie awans z grupy z pierwszego miejsca, ale nie wiem, czy to nie lepszy biznes, wyjść z drugiego. Bo z pierwszego możesz wpaść na Manchester City, Bayern czy Juventus. A tak, unikasz tej trójki najgroźniejszych dziś niehiszpańskich drużyn Europy. Absolutnie nie twierdzę, że Real tak chciał. Ale tak może wyjść.
sport  39 - Z jednej strony stojąc przy linii, przy ostatnim gwizdku sędziego czułem niedosyt. Ale po krótkim namyśle ucieszyłem się z punktu. Niedosyt, bo na dziesięć minut przed końcem prowadziliśmy z Realem Madryt. A teraz uważam ten wynik za sukces - powiedział Jacek Magiera po sensacyjnym remisie Legii Warszawa (3:3) w czwartym meczu fazy grupowej Ligi Mistrzów. - Zagraliśmy bardzo dobre spotkanie, bo drużyna podniosła się z tego bardzo trudnego wyniku 0:2 i wyszła na prowadzenie - powiedział Jacek Magiera na pomeczowej konferencji. Gdy trener wszedł do sali dostał niemałe brawa, które skwitował tylko uśmiechem. - Dziś każdy z osobna - piłkarze pierwszej jedenastki, zmiennicy, ci na ławce - pokazał, jak ważna jest dla niego Legia Warszawa. Radosny wieczór, drużyna się cieszy i nie ma czemu się dziwić. Każdy z piłkarzy zapamięta ten mecz do końca życia - dodał trener Legii.  "Nie pozwoliliśmy im rozwinąć skrzydeł"  - Kogo to problem, że Real odpuścił? - pytał, gdy sugerowano, że "Królewscy" nie zagrali na maksimum możliwości. - To nie mój, nie nasz problem. Mi się wydaje, że dzisiaj Real zagrał na sto procent. Nie pozwoliliśmy im rozwinąć skrzydeł. Budowaliśmy akcje od tyłu, wykorzystywaliśmy wolne przestrzenie. Nie dzieliłem tego meczu na fragmenty. Dla mnie najważniejsze jest, że podnieśliśmy się z tego i ja się cieszę.  Spytany, co oznacza ten punkt dla drużyny odpowiedział: - Wolałbym, by ten remis był drużynotwórzy, nie mitotwórczy. Przed meczem rano nikt nie dawał nam szans na grę w europejskich pucharach na wiosnę. A teraz mecz ze Sportingiem jest o wszystko. Drużyna się tworzy, dalej musi się tworzyć - zaznaczył.  "Tego odczucia się nie da opisać"  Co Magiera poczuł, gdy Real strzelił gola już w 55 sekundzie meczu? - Nie myślałem negatywnie po golu w pierwszej minucie. Przypomniałem sobie, że w barwach Zagłębia Sosnowiec w Bielsku Białej prowadziłem już taki mecz, wtedy też straciliśmy szybko gola i wygraliśmy 5:4. Pomyślałem sobie, że fajnie byłoby powtórzyć ten wynik - dodał z uśmiechem.  - Coraz lepiej poznajemy się. Nie wiem, ile jeszcze trzeba czasu, by zespół był mój - powiedział Magiera. - Wykonaliśmy bardzo dużo pracy taktycznej, mentalnej, które wskazywałyby jak mamy grać. Ale brakuje treningu, by rozwinąć mecz. Nasza praca wygląda tak, że jest mecz, rozruch, podróż i dużo rozmów. Ale cieszę się z tego, jak to idzie.  - Ja Realu nie zatrzymałem, zawodnicy to zrobili. Ja im tylko pomogłem. To, że graliśmy przy pustych trybunach... Tego odczucia się nie da opisać. Wszyscy wiemy, jak inne byłoby to widowisko przy pełnych trybunach. Ten mecz przy wypełnionym stadionie byłby uświetnieniem stulecia. Szkoda, że przez grupę osób nie mogli tego meczu obejrzeć prawdziwi kibice, dzieci. Musimy coś zrobić, by na żadnym polskim stadionie nie było takiej atmosfery jak dziś - zakończył.
sport  38 "Horror Realu w Warszawie. To nawet lepiej, że nie było świadków" - tak hiszpańska "Marca" skomentowała występ madryckiej drużyny w meczu z Legią w 4. kolejce piłkarskiej Ligi Mistrzów w Warszawie. Spotkanie bez udziału publiczności zakończyło się remisem 3:3. Legia musiała rozegrać mecz bez kibiców, co jest karą za niewłaściwe zachowanie części z nich w pojedynku z Borussią Dortmund w 1. kolejce.  W relacji na żywo środowego spotkania "Marca" była szczególnie krytyczna. Z każdą kolejną bramką dla Legii narastało zniecierpliwienie sprawozdawcy.  Po pierwszej, którą zdobył Vadis Odjidja-Ofoe, Ruben Jimenez napisał: "Niewybaczalna pasywność defensywy Realu i kolejny mecz ze straconą bramką"; po trafieniu na 2:2 Miroslava Radovica: "To, co robi Real, jest szalone. 2:0 na stadionie rywala, bez publiczności, w pełni kontrolując mecz... i przysnął, i śpi, i nie przestaje spać".  Gdy prowadzenie gospodarzom dał Thibaut Moulin, dziennikarz napisał samymi wielkimi literami: "Absolutna katastrofa Madrytu w Warszawie", a po ostatnim gwizdku dodał: "Real napisał w Warszawie jedną z najczarniejszych stron swojej historii w europejskich rozgrywkach".  W bardziej stonowany sposób o spotkaniu pisali inni. "Real zapłacił za frywolność" - ocenili dziennikarze "Asa", a "El Pais": "Real w cierpieniach zremisował z Legią. Impet gospodarzy zamroził madrytczyków".  Real nie zapewnił sobie jeszcze awansu do 1/8 finału Champions League. Ma osiem punktów i traci dwa do prowadzącej Borussii Dortmund. Legia ma jeden punkt i walczy jeszcze tylko o trzecią pozycję, dającą prawo gry w 1/16 finału Ligi Europejskiej.
sport  37 Borussia Dortmund liderem grupy F po wygranej ze Sportingiem Lizbona, AS Monaco po wygranej z CSKA prowadzi w grupie E, a Lyon wyrwał remis Juventusowi i jest w grze o awans do kolejnej rundy. Środa była udana dla drużyn z Polakami w składzie. Grupa E  Monaco z Kamilem Glikiem w składzie pokonało 3:0 CSKA Moskwa i utrzymało prowadzenie w grupie E. Polak zagrał całe spotkanie. W drugim meczu tej grupy Bayer pokonał 0:1 Tottenham. Zwycięskiego gola strzelił Kampl.  Wyniki:  Monaco - CSKA Moskwa 3:0  Tottenham - Bayer Leverkusen 0:1  Grupa F  Sensacja w Warszawie. Piłkarze Legii zremisowali u siebie z Realem Madryt 3:3 (1:2), po raz pierwszy w historii polski zespół nie przegrał z Realem Madryt w europejskich pucharach. Spotkanie odbyło się bez udziału publiczności.  W drugim meczu tej grupy Borussia pokonała 1:0 Sporting Lizbona i została nowym liderem grupy F. Nad Realem ma dwa punkty przewagi. Sporting jest trzeci, ma dwa punkty więcej od Legii. Łukasz Piszczek zaczął spotkanie na ławce rezerwowych, na murawie pojawił się w końcówce.   W barwach Borussii nie mógł w środę wystąpić jej najlepszy strzelec Pierre-Emerick Aubameyang. Jak wyjaśnił w niemieckich mediach trener Thomas Tuchel, Gabończyka zabrakło "z powodów wewnętrznych", ale szkoleniowiec nie zdradził szczegółów.  Wyniki:  Borussia Dortmund - Sporting 1:0  Legia Warszawa - Real Madryt 3:3  Grupa G  Leicester bezbramkowo zremisowało z FC Kopenhaga, ale utrzymało się na prowadzeniu w grupie G. Bartosz Kapustka i Marcin Wasilewski nie znaleźli się w kadrze meczowej mistrzów Anglii na to spotkanie. FC Porto pokonało Club Brugge po trafieniu Silvy i znacząco zbliżyło się do awansu do kolejnej rundy LM. Szanse na awans stracił belgijski zespół, który w czterech meczach nie zdobył punktu.  Wyniki:  FC Kopenhaga - Leicester 0:0  FC Porto - Club Brugge 1:0  Grupa H  Sevilla rozbiła Dinamo Zagrzeb aż 4:0. Trzy bramki drużyna z Andaluzji strzeliła w drugiej połowie, gdy grała z przewagą jednego zawodnika.   W drugim spotkaniu Juventus zremisował 1:1 z Lyonem. Gospodarze objęli prowadzenie po golu Gonzalo Higuaina z rzutu karnego. Ekipa z Lyonu wyrwała punkt w końcówce - w 85. minucie Buffona pokonał Tolisso i ma ciągle jeszcze szanse na awans do kolejnej rundy LM. Maciej Rybus zaczął mecz w wyjściowej jedenastce, zagrał 70. minut.  Wyniki:  Sevilla - Dinamo Zagrzeb 4:0
sport  36 Remisem 3:3 zakończył się mecz fazy grupowej Ligi Mistrzów pomiędzy Legią Warszawa a Realem Madryt. Drużyna ze stolicy Polski zdobyła swoje pierwsze punkty w tej edycji rozgrywek, i to z obrońcą trofeum. To miało być wielkie święto polskiej piłki, z wypełnionymi po brzegi trybunami i naszpikowanym gwiazdami Realem Madryt stojącym naprzeciw piłkarzy warszawskiej Legii, na dodatek w meczu elitarnej Ligi Mistrzów. I choć gwiazdy ze stolicy Hiszpanii faktycznie na stadionie przy ul. Łazienkowskiej zagrały, to poza obsługą stadionową, włodarzami obu klubów, dziennikarzami i grupą vip-ów żaden polski kibic tego spotkania z perspektywy trybun nie oglądał - wszystko przez kary nałożone na warszawian za zachowanie kibiców podczas wrześniowego spotkania z Borussią Dortmund. A szkoda, bo Legia rozegrała jeden z najlepszych meczów w historii swoich występów europejskich pucharach.  Początek nie zwiastował jednak dla legionistów niczego dobrego. Już w 58. sekundzie Królewscy wyszli na prowadzenie po przepięknym woleju Garetha Bale'a, a kwadrans później piłkę uderzoną przez Raphaela Varane'a blokował na linii bramkowej Michał Pazdan. To nie zraziło jednak podopiecznych Jacka Magiery. Mistrzowie Polski wyprowadzali groźne kontrataki, zwłaszcza prawym skrzydłem, na którym śmiało poczynali sobie Bartosz Bereszyński i Vadis Odjidja Ofoe. Brakowało jednak precyzji przy ostatnim podaniu.   Gdy zdawało się, że legioniści nabierają wiatru w żagle, drugą bramkę dla Realu strzelił Karim Benzema. W 35. minucie Mateo Kovacić podał miękko nad obrońcami do Bale'a, który błyskawicznie odegrał na dziesiąty metr do Karima Benzemy. Francuz uderzył z pierwszej piłki i pokonał bezradnego Arkadiusza Malarza.   Wielki powrót  Ci, którzy w tym momencie sądzili, że jest już po meczu, nie mogli bardziej się pomylić. Pięć minut później Odjidja Ofoe zakręcił obrońcami Realu i huknął potężnie z około dwudziestu metrów. Piłka odbiła się niemal od spojenia słupka z poprzeczką i wpadła do bramki. Do końca pierwszej połowy oglądaliśmy szarpaną grę z obu stron i wynik nie uległ zmianie.  Po przerwie podrażnieni madrytczycy rzucili się do ataków, ale zamiast wyższego prowadzenia, stracili drugiego gola. Kontratak Legii skutecznym strzałem zewnętrzną częścią stopy zakończył Miroslav Radović. Jeśli wtedy niektórzy przecierali oczy ze zdumienia, to w całkowitym szoku byli w 82. minucie, gdy po odegraniu Prijovicia Thibault Moulin pokonał Keylora Navasa, umieszczając piłkę przy samym słupku.   Dramatyczna końcówka  Legioniści nie cieszyli się jednak długo z prowadzenia. Już 60 sekund później wyrównał Mateo Kovacić. Ostatnie minuty to już pełna dominacja Królewskich. Real przeprowadzał atak za atakiem, ale ofiarnie broniący warszawianie odpierali napór rywali. W ostatniej akcji meczu po ogromnym zamieszaniu w polu karnym piłka trafiła do Marco Asensio, który uderzył w poprzeczkę. Chwilę później, kiedy obrońcy Legii wybili futbolówkę daleko poza swoje pole karne, sędzia zakończył mecz. Historyczny - i jak najbardziej zasłużony - remis stał się faktem.
sport  35 Ten remis był niewyobrażalny po 55 sekundach meczu, w których Real Madryt wymienił 23 podania i strzelił gola. Ale później obrońcy Legii z Michałem Pazdanem na czele dali szansę drużynie, co mistrz Polski wykorzystał, a osiągnięty wynik (3:3) i styl pozostanie w pamięci na lata. - Wreszcie! - powiedział Michał Pazdan idąc na przedmeczowy trening Legii Warszawa. Zapytałem go o zdrowie i tym razem nie było grymasu skrzywienia, ale satysfakcja, że wszystko jest w porządku. Jego humor mógł dziwić, przecież kilka dni wcześniej środkowy obrońca mistrza Polski dostał czerwoną kartkę w Ekstraklasie z Koroną Kielce. Ale na to reprezentant Polski czekał miesiącami: Cristiano Ronaldo, Real Madryt, hymn Ligi Mistrzów.  Nie miał farta w tym sezonie. Rok temu do początku listopada rozegrał 22 mecze, teraz nieco ponad połowę. Doskwierały mu kontuzje, nie zagrał w żadnym z trzech pierwszych meczów eliminacyjnych reprezentacji, ominęły go porażki z Borussią Dortmund (0:6), Sportingiem (0:2) i to 1:5 w Madrycie dwa tygodnie temu. Widać było, że chodzi struty i sfrustrowany, że jeśli nawet wraca to tylko na chwilę, by znów wypaść z treningu, rytmu meczowego.  Przeżywa ekstrema: jesienią 2015 był przemęczony mentalnie, ale nie miał problemów ze zdrowiem, uczył się gry co trzy dni. W tym roku odpoczynku było aż za dużo, Pazdan tęsknił za boiskiem. Momentami był zdesperowany, by wrócić na murawę. Tak jak w meczu z Zagłębiem Lubin (2:3), kilka dni po klęsce z Borussią, gdy wystąpił na własne życzenie i spisał się fatalnie. Do tej pory nie zaliczył ani jednego meczu na miarę występów na Euro 2016. W środę przyjechał przeciwnik, którego Pazdan we Francji doskonale poznał, ale bezpośrednich rywali miał innych, na pewno nie łatwiejszych.  Alvaro Morata i Karim Benzema może wcześniej w tym sezonie spędzili na boisku razem tylko 67 minut, może ich współpraca nie była dobra, ani zbytnio widoczna, ale siłę ognia Real miał niesamowitą. Gdy akcja była na połowie gości, to widać było ustawienie drużyny Zinedine'a Zidane'a - 4-2-4, z Cristiano Ronaldo i Garethem Balem na skrzydle. Już pierwsza minuta pokazała, jaka drzemie w nich jakość. Wystarczyło raz zagrać piłkę do ataku, by Bale półwolejem uderzył piłkę w samo okienko. Zanim Pazdan czy stojący znacznie bliżej Walijczyka Adam Hlousek mogli w ogóle podjąć się interwencji.
sport  34 Robert Kubica znów zasiądzie za kierownicą Renault RS 01, którym ścigał się we wrześniu na torze Spa Francorchamps w Belgii. Teraz ma wystartować w 6-godzinnym wyścigu na torze Vallelunga pod Rzymem. - Chciałbym potwierdzić, że w najbliższych dniach wrócę do samochodu wyścigowego. Wystartuję w wyścigu 6h di Roma z zespołem Oregon Team. Do zobaczenia na torze Vallelunga! - napisał Kubica kibicom na Facebooku.  Będzie to trzeci start Kubicy na torze w tym roku. W marcu wystartował Mercedesem AMG SLS GT3 w 12-godzinnym w Mugello, we wrześniu wystartował w ramach serii Renault Sport Trophy na torze w Spa autem Renault RS 01.  Polak znów wraca za kierownicę samochodu francuskiego producenta. W drugi weekend listopada pojedzie takim samym autem w 6-godzinnym wyścigu w Mugello. Podobnie jak w Spa Polak za kierownicą będzie zmieniał się z kierowcą-amatorem.  Kubica nie będzie jedynym kierowcą F1 na torze pod Rzymem. Start planuje także Giancarlo Fisichella.  Wyścigowy weekend na torze Vallelunga potrwa de facto dwa dni. W sobotę 12 listopada zaplanowano dwa 45-minutowe treningi oraz kwalifikacje, które także potrwają 45 minut. 6-godzinny wyścig odbędzie się w niedzielę. Start zaplanowano na godz. 9:45.
sport  33 Po czterech kolejkach młodzieżowej Ligi Mistrzów Legia Warszawa ma tylko jeden punkt. W meczu z Realem Madryt w Ząbkach zagrała też swoje najsłabsze spotkanie w fazie grupowej. Po golach Toniego i Alberto młodzi "Królewscy" odnieśli bardziej przekonujące zwycięstwo niż pokazał to wynik (2:1). Zaczęło się ambitnie: młodzi legioniści wyszli wysokim pressingiem, kryjąc indywidualnie na całym boisku. Ale trwało to dwie minuty, potem goście z Madrytu stłamsili gospodarzy, wcisnęli ich w pole karne. Piłkarze Krzysztofa Dębka nie mieli pomysłu na wyjście z własnej połowy, najczęściej kończąc akcje wykopem piłki w aut. Słabo pod tym względem spisywał się bramkarz Radosław Majecki, którego decyzje oraz mało precyzyjne podania irytowały trenera Legii. - Luźno, grajcie luźno - krzyczał Dębek do zestresowanych podopiecznych.  Brakowało i jakości, i cierpliwości, a rywale akurat tym się wywyższali. Nie podkręcali tempa, czasem przesadnie kombinowali krótkimi podaniami, ale czekali na swoją szansę. Ona przyszła w 39 minucie, gdy Oscar świetnym przyjęciem zgubił defensywnego pomocnika, potem zwodem wywiódł obrońcę Legii i dograł do Toniego, który strzałem pod poprzeczkę pokonał Majeckiego. Po tym ciosie gospodarze odważniej ruszyli, dwa razy zbliżyli się do pola karnego i nawet byli bliscy wyrównania, ale po chwili goście ich skontrowali, a Alberto pięknym strzałem w okienko podwyższył prowadzenie.   Jeśli pierwsza część przebiegała pod dyktando Realu i była rozgrywana na połowie Legii, to po przerwie mecz stał się bardziej otwarty, choć nie wyrównany. Prowadzenie rozluźniło gości, którzy jeszcze częściej i skuteczniej dryblowali, próbowali sztuczek, zakładali siatki i sprawdzali Majeckiego. Stojący w bramce Realu syn Zinedine'a Zidane'a, Luca już nie marzł, miał kilka sytuacji do obrony, ale nawet groźniejsze ataki gospodarzy nie tłumiły pewności siebie piłkarzy hiszpańskiego klubu. Najlepsze szanse gospodarzy kończyły się na dobrych dośrodkowaniach, których nie wykorzystywali m.in. Sandro Kulenović i Konrad Michalak.  Szarże Realu z czasem były coraz rzadsze, ale Legia nie potrafiła stworzyć sobie kolejnej dobrej okazji. Goście kontrolowali sytuacje, dominowali posiadanie piłki. I wtedy... przeszarżował Zidane. Młody golkiper zlekceważył dośrodkowanie Tomasza Nawotki z 30 metrów, podbił piłkę na środek bramki i... nie zdążył obronić, gdy po koźle skierowała się do siatki. Ale to było wszystko na co tego dnia było stać młodą Legię - w tym jednostronnym widowisku jedyne problemy Real miał wtedy, gdy stwarzał je sobie sam.
sport  32 Naprawa stadionu miejskiego w Gdyni po zamieszkach, do jakich doszło podczas niedzielnych derbów Trójmiasta, będzie kosztować Arkę 110 tysięcy złotych. Oprócz tego na klub nałożono karę w postaci zamknięcia stadionu na ligowy mecz z Bruk-Bet Termaliką Nieciecza i zakazu wyjazdowego dla kibiców. Konsekwencji nie uniknęła też Lechia Gdańsk. Jak poinformował za pośrednictwem twittera prezes Arki, Wojciech Pertkiewicz, drużyna Żółto-Niebieskich najbliższy mecz na swoim obiekcie rozegra bez udziału publiczności. Ponadto klub ukarano zakazem wyjazdowym dla kibiców na trzy spotkania, z Wisłą Płock, Wisłą Kraków i Ruchem Chorzów. Fani Arki nie będą mogli również wziąć udziału w dwóch najbliższych meczach z Lechią rozgrywanych w Gdańsku.
sport  31 Osoby, które nabyły pakiet na trzy mecze mistrzów Polski w Lidze Mistrzów, odzyskają 1/3 jego wartości. Legia w ciągu najbliższych dni, a może nawet godzin, poda szczegółowe informacje, w jaki sposób rozliczy się z kibicami za mecz z Realem Madryt, który w środę rozegrany zostanie przy pustych trybunach. Legia z Realem zagra przy pustych trybunach. To efekt kary, jaką na klub z Łazienkowskiej nałożyła UEFA. Federacja ukarała mistrzów Polski za ekscesy z 14 września podczas meczu z Borussią Dortmund (0:6). Uznała Legię za winną: zamieszek na trybunach, odpalania rac, wrzucania przedmiotów na boisko, niedostateczną organizację oraz zablokowanie dróg ewakuacyjnych. Klub został ukarany grzywną w wysokości 80 tys. euro.  Zaraz po tej decyzji Legia złożyła apelację do Komisji Odwoławczej UEFA, ale została ona odrzucona.  Trybunał raczej nie pomoże  - Jeżeli ten mecz odbędzie się przy pustych trybunach, to oczywiście wszystkim kibicom zwrócimy równowartość biletu. Ale na razie jesteśmy jeszcze na etapie rozważania, czy odwoływać się do Trybunału Arbitrażowego w Lozannie - mówił nam tydzień temu Jakub Szumielewicz, wiceprezes zarządu Legii.  Legia w ostatnich dniach odwołanie wysłała. Po cichu liczyła na przyspieszoną procedurę, co oznaczałoby, że kara na najbliższy mecz z Realem zostałaby zawieszona i egzekwowana w późniejszym terminie. CAS do wtorku nie dał odpowiedzi, czyli można napisać, że na to nie przystał. Tak samo, jak ponad dwa lata temu, kiedy Legia również walczyła przed Trybunałem o przywrócenie do walki o LM, z której została wykluczona w III rundzie eliminacji - po występie przeciwko Celtikowi nieuprawnionego do gry Bartosza Bereszyńskiego.  Teraz Trybunał w normalnym trybie ma trzy miesiące na rozpatrzenie wniosku, ale Legia czekać na jego decyzję już nie zamierza. W ciągu najbliższych dni, a może nawet godzin, ma podać szczegółowe informacje, w jaki sposób rozliczy się z kibicami za mecz z Realem, który rozegrany zostanie przy pustych trybunach.  Zwroty i duże straty  Legia zamierza zwrócić kibicom 1/3 wartości pakietów. To właśnie w ich ramach na początku września wyprzedała praktycznie wszystkie miejsca na stadionie na trzy mecze w LM. Teraz, na swojej oficjalnej stronie, ma przygotować specjalny panel, by ułatwić proces zwrotu dla kibiców, którzy kupili pakiety przez internet. Z kolei osoby, które nabyły pakiety w kasach klubu, będą mogły otrzymać zwrot w kasach.  Puste trybuny na meczu z Realem przyniosą Legii ponad 3 mln straty. W ostatnich latach UEFA trzykrotnie zamykała stadion w Warszawie. Piłkarze przy pustych trybunach grali z Apollonem Limassol (2013), Trabzonsporem (2014) i Ajaksem Amsterdam (2015).  Początek meczu Legia - Real w środę o 20.45. Transmisja w Canal+ i TVP 1, relacja na żywo na Legia.sport.pl i w aplikacji Sport.pl Live
sport  30 Legenda skoków narciarskich w szczerej rozmowie z fińskim portalem Iltalehti.fi przyznał, że od kiedy nie pije alkoholu nie potrafi osiągnąć sportowego sukcesu. - Przestałem pić i to była dobra decyzja, ale od tego czasu nie osiągnąłem większego sukcesu - przyznał Fin, który w najlepszym okresie swojej kariery ostro imprezował. Dwie kryształowe kule za zwycięstwo w klasyfikacji generalnej Pucharu Świata. Pięć wygranych Turniejów Czterech Skoczni. Medale igrzysk olimpijskich i mistrzostw świata. Kariera Janne Ahonena pozwoliła mu osiągnąć status legendy. Nie przeszkodził mu w tym rozrywkowy tryb życia.  W swojej autobiografii przyznał, że podczas słynnego skoku w Planicy na odległość 240 m, którego nie ustał, był na ciężkim kacu. Ta historia obiegła całe środowisko skoków narciarskich. Teraz Ahonen posunął się krok dalej.  W wywiadzie dla Iltalehti.fi 39-letni skoczek zdradził, że odkąd nie pije alkoholu, nie potrafi osiągnąć większego sukcesu. Decyzję o całkowitym odstawieniu alkoholu podjął trzy lata temu po zawodach letniego Grand Prix w Einsiedeln. - Poszliśmy na imprezę z Kaarelem Nurmsalu. Kiedy obudziłem się następnego dnia, byłem w takim stanie, że postanowiłem już nigdy nie pić alkoholu - przyznał.  I dodał: - To była dobra decyzja. Wiele się zmieniło przez te trzy lata. Podjąłem ważne decyzje, ale nie mogę powiedzieć, że w pełni wydoroślałem - zaznaczył Ahonen.  Legendarny skoczek narciarski ostro przygotowuje się do nowego sezonu. W lecie został mistrzem Finlandii, a celem na zimowy sezon są mistrzostwa świata w jego rodzinnym Lahti. Dobre skoki na Salpausselce byłoby pięknym zwieńczeniem kariery 39-letniego skoczka.
sport  29 To miał być wieczór Arjena Robbena, wracającego do swojego Eindhoven. Ale najlepszy na boisku był Robert Lewandowski. Wyrównał z karnego, dołożył zwycięskiego gola z akcji, był wszędzie. Zapewnił Bayernowi awans do 1/8 finału. "Kontrakt leży gotowy do podpisu, Arjen" - napisali kibice PSV na transparencie dla Robbena, który kiedyś właśnie z Eindhoven wyruszył w świat i pewnie tam też wróci, gdy będzie się przymierzał do zakończenia kariery w Holandii. Witano go tutaj na czerwonym dywanie, wypytywano, czy będzie się cieszył, jeśli strzeli gola PSV. A transparent był sympatyczną kpiną z przeciągających się negocjacji kontraktowych Robbena w Bayernie.   Poprzeczka, słupek, poprzeczka i słupek  Holender był najlepszym w ostatnich tygodniach piłkarzem Bayernu, zdobywał bramkę za bramką. Również wtedy, gdy się dłużyła seria minut bez gola w Bundeslidze Roberta Lewandowskiego. Aż ją wspólnie przerwali w ostatniej kolejce z Augsburgiem, asystując sobie nawzajem przy swoich golach. Ale w Eindhoven nie było show Robbena. Nie było też kolejnych wzajemnych asyst Robandowskiego, jak nazwano ten holendersko-polski duet po trzech bramkach z Augsburgiem. Robben zszedł w drugiej połowie po dość przeciętnym występie. Choć asysty przy golu Lewandowskiego i tak był bliski: w pierwszej połowie wrzucał piłkę z rzutu rożnego, a Lewandowski po uderzeniu głową trafił w słupek, był też w tej sytuacji tak przytrzymywany przez obrońcę, że rzut karny byłby jak najbardziej uzasadniony. W jednej z wcześniejszych akcji Polak trafił w poprzeczkę, też po uderzeniu głową, ale z dalszej odległości. A pod koniec meczu mógł strzelić swoją bramkę sezonu: przyspieszył i obracając się w stronę bramki przerzucił piłkę nad obrońcą. Strzelił zanim obrońca zorientował się gdzie jest. Ale piłka odbiła się najpierw od poprzeczki, a potem od słupka.   "Znów czuję siłę"  Nie było hattricka, ale był jeden z najlepszych, jeśli nie najlepszy klubowy mecz Lewandowskiego w tym sezonie. Polak był nie do upilnowania: schodził pod linię boczną z lewej strony, cofał się po piłkę pod linię środkową, robiąc miejsce w centrum ataku dla innych. Podprowadzał akcje, przepychał się z obrońcami, zrywał się co chwila do krótkich sprintów, czekając na podanie po którym się znajdzie przed bramkarzem. Dziękował ostatnio Carlo Ancelottiemu za to, że trener dał mu odpocząć - m.in. nie wystawiając w ogóle w meczu Pucharu Niemiec - mówił że znów czuje się znakomicie. - Czuję, że siła wróciła - tłumaczył. Jest ostatnio w świetnym humorze, tak jakby wreszcie zapomniał o cenie, którą musiał płacić za Euro 2016 i związaną z nim presję, o nawarstwiającym się zmęczeniu, które w ostatnich miesiącach bywało jego największym problemem.   Pewnie z karnego  - Nie jestem maszyną. Nie będę strzelał w każdym meczu - mówił, gdy już dobiegło końca czekanie na gole w Bundeslidze. Ale to czekanie (pięć meczów bez bramki) dotyczyło tylko ligi niemieckiej. W reprezentacji Lewandowski strzelał w każdym jesiennym meczu. W Lidze Mistrzów w nowym sezonie nie pokonał bramkarza tylko raz: Jana Oblaka z Atletico. W Eindhoven dwiema bramkami odwrócił wynik, zapewnił Bayernowi awans do 1/8 finału, a sobie awans na drugie miejsce w klasyfikacji strzelców LM: jest teraz z czterema bramkami drugi za Leo Messim, razem z Edinsonem Cavanim i Mesutem Oezilem.   Wyrównującą bramkę (PSV prowadziło po golu z wyraźnego spalonego) zdobył w 34. minucie z rzutu karnego, podyktowanego za zagranie ręką Andresa Guardado. Lewandowski to jeden z najlepszych dziś wykonawców karnych, w nowym sezonie ma też przy nich pierwszeństwo w Bayernie, po tym jak poprosił o przerwę Thomas Mueller, po kilku pomyłkach. Polak strzelił pewnie, wysyłając bramkarza PSV w przeciwny róg. Ale to drugim golem zapracował na większe uznanie.   Zrównał się z Puskasem  Była 74. minuta, dziesięć minut wcześniej Ancelotti zrobił podwójną zmianę: zeszli Arjen Robben i Joshua Kimmich, czyli dwaj najlepsi obok Lewandowskiego strzelcy Bayernu w tym sezonie. Weszli Douglas Costa i Kingsley Coman, czyli pomocnicy którzy w poprzednim sezonie byli stałymi asystentami przy golach Lewandowskiego i Muellera, ale potem mieli problemy i ze zdrowiem i z formą. Costa swoje zadanie w Eindhoven wypełnił znakomicie. Rozpędził atak Bayernu przy linii bocznej, oddał piłkę Davidovi Alabie, a podanie Austriaka wzdłuż linii wykorzystał Lewandowski, gubiąc obrońców. To był jego czwarty gol w czwartym meczu nowego sezonu LM, gol numer 36 w Pucharze Mistrzów, co daje Lewandowskiemu 15. miejsce na liście wszechczasów, razem z Ferencem Puskasem (Robert wyprzedził we wtorek na tej liście Gerda Muellera i Ferenca Puskasa).   Dzięki jego dwóm bramkom Bayern dokonał czegoś jeszcze: wreszcie wygrał wyjazdowy mecz w Lidze Mistrzów. Po 11 miesiącach czekania. Poprzednie zwycięstwo to było 2:0 w Zagrzebiu z Dinamem, 9 grudnia 2015. Po dwóch golach Lewandowskiego oczywiście.
sport  28 Manchester City pokonał FC Barcelonę 3:1 w najciekawszym, wtorkowym meczu czwartej kolejki fazy grupowej Ligi Mistrzów. Spotkanie na Etihad Stadium znacznie lepiej zaczęło się dla gości. W 21. minucie szybki kontratak Barcelony zakończył się doskonałym podaniem Neymara i golem Lionela Messiego. To 90. trafienie Argentyńczyka w rozgrywkach Ligi Mistrzów. Po pierwszych 45 minutach był jednak remis, bo na sześć minut przed przerwą błąd gości i podanie Raheema Sterlinga wykorzystał Ilkay Gundogan.  Wyrównujące trafienie pobudziło ospałych gospodarzy. Chwilę po przerwie piłkarze Pepa Guardioli wyszli na prowadzenie za sprawą Kevina De Bruyne. Belg pokonał Marca-Andre ter Stegena precyzyjnym uderzeniem z rzutu wolnego. Po bramce na 1:2, Barcelona kompletnie pogubiła się w Manchesterze. Rażące błędy popełniał Sergio Busquets, a "The Citizens" raz po raz zagrażali bramce gości. W 74. minucie Gundogan strzelił swojego drugiego gola w tym spotkaniu i ustalił wynik meczu. Reprezentant Niemiec z bliska pokonał swojego rodaka, po tym jak dopadł do odbitej przez Sergio Aguero piłki.  Grali Polacy  We wtorkowy wieczór jako pierwsze na murawie pojawiły się drużyny Besiktasu i SSC Napoli. W drużynie gości spotkanie na ławce rozpoczął Piotr Zieliński. Reprezentant Polski wszedł na boisko w 81. minucie przy stanie 1:0 dla Turków, którzy prowadzili po golu Ricardo Quaresmy z rzutu karnego. Gospodarze takim wynikiem cieszyli się jednak przez zaledwie trzy minuty. Do wyrównania ładnym strzałem z dystansu doprowadził Marek Hamsik.  Podobnie jak Zieliński, mecz swojej drużyny na ławce rezerwowych rozpoczął Grzegorz Krychowiak. Defensywny pomocnik na boisku pojawił się jednak wcześniej, niż jego kolega z reprezentacji. 25-latek w 46. minucie zmienił Thiago Silvę i całą drugą połowę grał w roli środkowego obrońcy. PSG pokonało FC Basel 2:1, decydującego gola w 90. minucie strzelił Thomas Meunier. Wcześniej do wyrównania doprowadził Luca Zuffi, a gola na 1:0 dla mistrzów Francji tuż przed przerwą strzelił Blaise Matuidi.  Powrót Arsenalu  Niespodziewanie ogromne emocje towarzyszyły innemu spotkaniu w grupie A. Arsenal po 15 minutach gry w Razgradzie z Łudogorcem przegrywał 0:2 po golach Cafu i Claudiu Ceseru. Do przerwy był już jednak remis. Do siatki gospodarzy trafił najpierw Granit Xhaka a w 42. minucie bramkę zdobył Olivier Giroud. O wyniku spotkania przesądził Mesut Oezil. Jak? Spójrzcie sami.
sport  27 Joanna Jędrzejczyk może niedługo stać się największą postacią kobiecego MMA. Ronda Rousey, uważana za pierwszą wielką gwiazdę płci pięknej w federacji UFC, zapowiedziała, że wkrótce zamierza zakończyć swoją przygodę z oktagonem. - To nie potrwa długo. Powoli zamierzam kończyć. Moja najbliższa walka będzie jedną z ostatnich, więc oglądajcie, bo show nie będzie trwało wiecznie - powiedziała Rousey w programie talk-show prowadzonym przez Ellen DeGeneres.  Zawodniczka wyznała, że przygotowania do kolejnych starć kosztują ją coraz więcej sił: - To jest męczące bardziej niż cokolwiek innego. Gdybym miała walczyć dzisiaj, powiedziałabym: "ok, zróbmy to, a potem pójdę na kolację". Te tygodnie poprzedzające walkę są najgorsze. Wszystko sprowadza się do jednego pojedynku, najważniejszej rzeczy i dla ciebie, i dla milionów widzów.    30 grudnia podczas gali UFC 207 Rousey wejdzie do oktagonu po raz pierwszy od trzynastu miesięcy. 14 listopada 2015 roku Amerykanka po efektownym nokaucie została pokonana przez Holly Holm, odnosząc tym samym swoją pierwszą porażkę w zawodowej karierze. Rousey przegraną mocno przeżyła. Twierdziła, że w następujących po starciu miesiącach cierpiała na depresję i miała myśli samobójcze. Teraz zapewnia jednak, że czuje się już dobrze i jest gotowa na powrót.  Jeśli Rousey rzeczywiście zamierza zakończyć karierę, może to oznaczać, że Joanna Jędrzejczyk już niedługo przejmie po niej miano najważniejszej kobiecej zawodniczki MMA. Polka jest aktualną mistrzynią kategorii słomkowej i najwyżej klasyfikowaną kobietą w rankingu UFC bez podziału na kategorie wagowe i płeć.  Mistrzowskiego pasa Jędrzejczyk będzie bronić 12 listopada na gali UFC 205. Jej rywalką będzie inna Polka, Karolina Kowalkiewicz.
sport  26 - Oglądałem praktycznie wszystkie mecze Legii w tym sezonie. Co prawda nie wszystkie do końca, ale oglądałem - powiedział Zinedine Zidane przed środowym spotkaniem Legia - Real w Lidze Mistrzów (początek o 20.45, relacja na żywo na Legia.sport.pl i w aplikacji Sport.pl Live). Trener "Królewskich" zaskoczył dwa tygodnie temu w Madrycie, kiedy na przedmeczowej konferencji z wielkim szacunkiem odniósł się do Legii. Zidane przyznał wówczas, że skoro mistrz Polski gra z Realem w LM, to znaczy, że jest na tym samym poziomie.  We wtorek, w Warszawie, aż tak dużej kurtuazji ze strony Zidane'a nie było. Ale pewnie dlatego, że pytania zadawali mu głównie dziennikarze z Hiszpanii, których Legia - delikatnie mówiąc - interesowała raczej średnio. Jeśli już, to jej kibice, którzy w środę nie zostaną wpuszczeni na stadion.  - Pusty stadion? Grałem w 2004 r. z Romą przy pustych trybunach. To był dziwny mecz, ale i takie się zdarzają. Teraz czeka nas inne spotkanie. Moi piłkarze jednak wiedzą, o co gramy. Jesteśmy profesjonalistami, musimy wyjść na boisko skoncentrowani i zmotywowani - odpowiadał Francuz i w kółko powtarzał: - Szanujemy Legię. Wiemy, że to niebezpieczna drużyna, która może wykorzystać swoje okazje.  Na pytanie, który z legionistów podobał mu się w pierwszym meczu w Madrycie, odpowiedzieć jednak nie chciał. - Nie odpowiem wam na to pytanie - odparł Zidane, ale po chwili dodał, że oglądał praktycznie wszystkie mecze Legii w tym sezonie. - Co prawda nie wszystkie do końca, ale oglądałem.  Większość konferencji Zidane'a zdominowali Hiszpanie i pytania o Real. - Nie martwi mnie, że tracimy sporo goli. Najważniejsze, że je strzelamy, zdobywamy punkty i wygrywamy mecze. Nigdy nie jest tak, że przez 90 minut kontrolujesz spotkanie - mówił trener Realu.  Chwilę przed nim, w wypchanej po brzegi sali konferencyjnej, pojawił się obrońca Realu Nacho Fernandez. On też o Legii mówił niewiele. - To będzie inny mecz, niż ten rozegrany dwa tygodnie temu [Legia w Madrycie przegrała 1:5]. Przede wszystkim będzie to dziwny mecz, bo na stadionie Legii nie będzie kibiców. Dla mnie to nowa sytuacja, i pewnie nie tylko dla mnie - mówił Nacho.  Obrońca Realu odpowiadał głównie na pytania hiszpańskich dziennikarzy. Większość nich dotyczyła niewielkiej ilości minut, które obrońca Realu w tym sezonie spędził na boisku (w sumie: 380). - Pewnie w innym klubie grałbym więcej, ale w Madrycie czuję się dobrze. Coraz pewniej, co mam nadzieję, że przełoży się na moje częstsze występy. Najlepiej zaczynając już od tego z Legią - odpowiadał Nacho.  Legia w środowy wieczór zagra swój czwarty mecz w fazie grupowej LM. Po trzech porażkach mistrzowie Polski zajmują ostatnie miejsce w tabeli. Real jest drugi, ale ma tyle samo punktów - siedem - co prowadząca w grupie Borussia.  Początek meczu Legia - Real w środę o 20.45. Transmisja w Canal+ i TVP 1, relacja na żywo na Legia.sport.pl i w aplikacji Sport.pl Live
sport  25 Sensacja w rajdach! Mimo dziesiątek milionów dolarów wydanych na rozwój nowego samochodu zespołu Volkswagena zabraknie od przyszłego sezonu w mistrzostwach świata. Team, który w ostatnich sezonach zdominował cykl WRC, nagle przestaje istnieć. O decyzji Volkswagena plotkowano od ubiegłego tygodnia, gdy pierwsze przecieki zaczęły dociekać z Rajdu Walii, przedostatniej rundy w tegorocznym kalendarzu WRC. Jak poinformował "Autosport" we wtorek rada nadzorcza koncernu Volkswagen zdecydowała o wycofaniu się z rajdów od przyszłego sezonu. Listopadowy Rajd Australii ma być ostatnim występem czterokrotnych mistrzów świata.  Volkswagen na razie doniesień nie skomentował, ale zagraniczne źródła nie mają wątpliwości. Wycofanie z rajdów jest przesądzone. Dla świata rajdów to wiadomość szokująca.   Od przyszłego sezonu wchodzą w życie nowe przepisy, które miały sprawić, że cykl WRC będzie atrakcyjniejszy dla kibiców - samochody będą mocniejsze, będą miały więcej docisku aerodynamicznego. Volkswagen, który zdominował rywalizację w rajdach w ostatnich czterech sezonach, nad nową rajdówką pracował od dwóch lat. Na rozwój samochodu poświęcił dziesiątki milionów dolarów. Jeszcze w zeszłym tygodniu zespół testował samochód, który miał dać piąty tytuł mistrza świata z rzędu Sebastienowi Ogierowi.  Po decyzji Volkswagena w przyszłorocznych mistrzostwach świata pojadą Hyundai i zespół M-Sport, a także powracający po rocznej przerwie Citroen oraz Toyota, której w rajdach nie było od blisko dwóch dekad.  Do wzięcia będą Sebastien Ogier, Jari-Matti Latvala i Andreas Mikkelsen, którzy przez ostatnie cztery sezony jeździli dla VW. Gdzie będą jeździć w przyszłym sezonie, nie wiadomo. Na spekulacje jest jeszcze bardzo wcześniej, ale nie znamy jeszcze składów zespołów M-Sport i Toyota. W teorii Hyundai i Citroen mają już zakontraktowanych kierowców, ale nie wiadomo, czy po decyzji VW nie będą gotowe zerwać umów, by zyskać lepszych kierowców.  Wszystko przez skandal  Wycofanie z rajdów to kolejny taki ruch marki z grupy Volkswagena. W październiku decyzję o rezygnacji ze startów w wyścigach długodystansowych, w tym słynnym Le Mans, ogłosiło Audi, czyli marka zależna od VW.  Skąd takie decyzje VW? Po skandalu, w którym ujawniono, że koncern manipulował wynikami pomiarów emisji spalin z układu wydechowego, wizerunek niemieckiego producenta ucierpiał, a do tego Volkswagen musi przygotować się do wypłaty miliardów dolarów odszkodowań. Firma zdecydowała się na wycofanie ze sportów motorowych nie dlatego, że udział w wyścigach i rajdach jest kosztowny - w budżecie jednego z najpotężniejszych koncernów świata to kropla. VW chce ratować twarz i pokazać opinii publicznej, że do kwestii afery podchodzi poważnie. Obrazki z kierowcami i samochodami VW świętującymi kolejne triumfy do tego ponoć nie pasują.  Kto wypełni pustkę?  Volkswagen wygrał 42 rajdy, 620 z 988 odcinków w ostatnich czterech latach. Czterokrotnie był najlepszy w klasyfikacji konstruktorów, Sebastien Ogier cztery razy został mistrzem świata, a Jari-Matti Latvala i Andreas Mikkelsen regularnie meldowali się na podium. Niemiecki koncern zdominował rajdową zabawę na dobre, wielu narzekało, że przez to w rywalizacji brakuje emocji, ale z drugiej strony był to de facto jedyny zespół, który działał w pełni profesjonalnie.   Z armią mechaników, inżynierów, ale też zapleczem obsługi gości VIP czy aktywnym działem marketingowym i promocyjnym nikt w rajdach równać się nie mógł. Furorę robiły zabawne reklamówki kolejnych rajdowych startów nawiązujące do tradycji czy kultury kraju, w którym rozgrywana była impreza. Z takim rozmachem nie działał w WRC nikt.  Kto teraz zajmie jego miejsce?
sport  24 Angielska federacja po raz drugi w ciągu pięciu dni oskarżyła managera Manchesteru United, Jose Mourinho. Tym razem, Portugalczyk miał obrażać arbitra w tunelu w przerwie meczu z Burnely (0:0) W czwartek Mourinho usłyszał zarzuty w związku z komentarzami, jakie wygłaszał na temat sędziego Anthony'ego Taylora. Na trybuny Old Trafford wysłał go Mark Clattenburg.  53-latek miał słownie obrazić sędziów w okolicach tunelu w przerwie ostatniego spotkania ligowego. Do piątku ma czas na ustosunkowanie się do zarzutów.  Federacja zareagowała po wczytaniu się w pomeczowy raport Clattenburga. Możliwe kary to: ostrzeżenie, grzywna, wysłanie na trybuny albo zakaz stadionowy.  Mourinho był szczególnie wściekły na to, że sędzia nie podyktował karnego dla MU po starciu Flanagana i Darmiana. Wyszedł na drugą połowę, ale od razu został odeskortowany na trybuny. Potem kazano mu przenieść się jeszcze wyżej. Po meczu nie chciał rozmawiać z mediami.  United zajmuje ósme miejsce w tabeli. Od czterech spotkań nie wygrało meczu.  W poniedziałek upłynął czas, jaki dano Mourinho na odpowiedź na pierwszy zarzut - Portugalczyk skomentował, że sędziowanie meczu MU z Liverpoolem (17. października, 0:0) może okazać się "skomplikowane" dla Taylora, arbitra z Manchesteru. Managerom nie wolno wypowiadać się na temat sędziów przed meczami.  W listopadzie 2015 r. Mourinho otrzymał zakaz stadionowy na jeden mecz i 40 tys funtów grzywny po tym, jak arbiter Jon Moss powiedział, że ówczesny szkoleniowiec Chelsea odmówił opuszczenia szatni sędziowskiej i obrażał ich w przerwie przegranego przez "The Blues" meczu z West Hamem.  Mourinho dostał też 50 tys funtów grzywny za stwierdzenie, że sędziowie boją się dyktować dla jego zespołu rzuty karne. Mówił tak po październikowej porażce 1:3 z Southamptonem.  Grożono mu wtedy zakazem stadionowym w zawieszeniu, ale liczony od wtedy okres 12 miesięcy niedawno upłynął.
sport  23 15-letni bramkarz Bartosz Matoga zaimponował "The Reds" na tyle, że zaproponowano mu dziewięciodniowe testy Nastolatek z Polski zrobił na skautach z Anfield wrażenie podczas jednego z turniejów młodzików, na którym został uznany za najlepszego bramkarza turnieju.  Matoga trenuje w Wiśle Kraków, ale ma szansę pójść w ślady Jerzego Dudka i zostać kolejnym polskim bramkarzem Liverpoolu.  Dudek grał w angielskim klubie w latach 2001-07. Wygrał Ligę Mistrzów, Superpuchar Europy, Puchar Anglii i Puchar Ligi.  Polak był też jednym z bohaterów pamiętnego finału LM z AC Milan w 2005 r. Liverpool przegrywał 0:3, ale wyrównał i zdobył trofeum po rzutach karnych. W dogrywce zatrzymał w kapitalny sposób Andrija Szewczenkę, a potem obronił karne jego i Andrei Pirla.
sport  22 Frank de Boer nie jest już trenerem Interu Mediolan. Holender rozstaje się z klubem po niespełna trzech miesiącach, choć podpisał trzyletni kontrakt. Klub z San Siro w 11 kolejkach Serie A zdobył tylko 14 punktów i zajmuje dopiero 12. miejsce w tabeli W niedzielę Inter przegrał w Genui z Sampdorią 0:1. To była już piąta ligowa porażka pod wodzą Holendra. Do tego dochodzą dwa przegrane mecze na trzy rozegrane w Lidze Europy. Bilans fatalny.  De Boer związał się z Interem w sierpniu. Na niespełna dwa tygodnie przed rozpoczęciem sezonu włoskiej ekstraklasy klub z Mediolanu rozstał się z Roberto Mancinim. Już wtedy zanosiło się na to, że jesień nie będzie udana dla drużyny. Świadczyły o tym choćby wysoko przegrane sparingi - 1:4 z Bayernem czy 1:6 z Tottenhamem. Włoskie media twierdziły też, że między klubem a Mancinim dochodzi do nieporozumień dotyczących m.in. polityki transferowej.  Kadra Interu na pewno nie pozwala walczyć mu z Juventusem o mistrzostwo Italii, ale też trudno uznać, że zespół jest tak słaby, jak pokazuje to tabela.  De Boer obejmując Inter po raz pierwszy wyjechał pracować poza Holandię. Nie opuszczał jej w najlepszym dla siebie momencie, bo w ostatniej kolejce Eredivisie w sezonie 2015/2016 na własne życzenie przegrał tytuł mistrzowski z Ajaksem Amsterdam na rzecz PSV Eindhoven. Inna sprawa, że Inter o jego zatrudnienie zabiegał na długo przed tymi wydarzeniami.  Tymczasowym trenerem pierwszej drużyny zostanie Stefan Vecchi, który jest szkoleniowcem zespołu młodzieżowego. To on poprowadzi Inter w czwartkowym meczu Ligi Europy z Southamptonem - informuje klub w oficjalnym oświadczeniu. Kandydatami na stanowisko w dalszej perspektywie są Stefano Pioli, Laurent Blanc, Andre Villas-Boas i Fabio Capello.
sport  21 Miroslav Klose zakończył karierę piłkarską! 38-letni napastnik urodzony w Opolu to legenda futbolu, m.in. najlepszy strzelec w historii mistrzostw świata. Strzelił aż 16 goli na czterech mundialach i jest o jedną bramkę lepszy od Ronaldo. W reprezentacji Niemiec zagrał w 137 meczach i zdobył w nich 71 bramek. To najskuteczniejszy piłkarz w historii niemieckiej kadry.  Niemcy nigdy nie przegrali meczu, w którym Klose strzelił gola. Karierę reprezentacyjną Klose zakończył po wygranym mundialu w 2014 roku; to w półfinale tego turnieju pobił rekord strzelając gola z Brazylią (7-1). Był królem strzelców MŚ 2006.  W piłce klubowej wiodło mu się nieco gorzej, ale reprezentował barwy takich klubów jak Kaiserslautern, Werder Brema, Bayern Monachium oraz Lazio. Z rzymskiego klubu odszedł po zakończeniu poprzedniego sezonu. Od tej pory nigdzie nie grał i we wtorek oficjalnie ogłosił zakończenie kariery. Będzie współpracował z niemiecką kadrą jako trener, przejdzie indywidualny kurs.
sport  20 Urugwajczyk postanowił zrobić swojemu brazylijskiemu koledze psikusa podczas treningu przed meczem Ligi Mistrzów Manchester City - FC Barcelona Neymar schylił się, żeby zawiązać sznurowadło. W tym celu, postanowił użyć piłki jako podpórki. A wtedy...    Brazylijczyk nie spodziewał się chyba tak "dojrzałego" zagrania ze strony partnera z drużyny. Neymar był ewidentnie wściekły, ale niewzruszenie Lionela Messiego i śmiech Suareza sprawiły, że po chwili sam trochę się uśmiechnął.   Guardiola: to jest finał!  - To nie jest finał dla nich, to jest finał dla nas - trener Manchesteru City, Pep Guardiola, przed meczem ze swoim byłym klubem.  - Nigdy nie podchodziłem do żadnego meczu z myślą, że nie da się go wygrać, ale będziemy musieli zagrać prawie idealnie - dodaje Guardiola.
sport  19 Po Euro 2016 krócej od Szymona Marciniaka z polskich uczestników turnieju odpoczywał tylko Tomasz Jodłowiec z Legii Warszawa. Po 13 meczach nowego sezonu najlepszy sędzia Ekstraklasy dostanie odpoczynek. Zasłużony, ale wynikający z błędów, które popełnił w ostatnich spotkaniach. - Złodzieje! Złodzieje! - krzyczał cały stadion Cracovii, gdy Szymon Marciniak i jego asystenci schodzili z boiska. Kilka chwil wcześniej sędzia podjął kontrowersyjną decyzję: po rzucie rożnym Jagiellonii, strzale Fiodora Cernycha i zagraniu ramieniem Miroslava Covilo najpierw wskazał na korner, a potem - po długich protestach gości i konsultacji z arbitrem liniowym - na jedenasty metr. Na początku drugiej części meczu rzut karny podyktował dla gospodarzy po dobrej i czystej interwencji Mariana Kelemena. Nie były to błędy decydujące o wyniku spotkania - Jagiellonia wygrała 3:1 - jednak powtórzyły się po wpadkach w hicie Ekstraklasy sprzed tygodnia.  Wtedy asystent Marciniaka nie zauważył w ostatnich sekundach pozycji spalonej Kaspera Hamalainena, a piłkarz Legii Warszawa zadecydował o zwycięstwie nad Lechem Poznań (2:1). Ponad rok temu Marciniak awansował do grupy sędziów UEFA Elite, w marcu 2016 r. poprowadził mecz ćwierćfinału Ligi Mistrzów Bayern Monachium - Benfica (1:0), na mistrzostwach Europy sędziował trzy spotkania, w tym Niemcy - Słowacja (3:0) w pierwszej rundzie fazy pucharowej. Jego reputacja w Europie rosła i nagrodzona została także w obecnym sezonie: 35-letni arbiter był obecny w dwóch ostatnich kolejkach LM, prowadząc mecze Atletico Madryt, Bayernu Monachium i Juventusu Turyn. Jednak w ostatnich tygodniach błędów najlepszego polskiego arbitra było zbyt dużo.  Mecze w Warszawie i w Krakowie pokazały, że forma najlepszego polskiego arbitra nie jest najwyższa. W niedzielnym spotkaniu był najsłabszym aktorem dobrego ligowego widowiska. Nie tylko dlatego, że podejmował złe decyzje, ale po prostu pozwalał wpływać na swoje osądy piłkarzom i trenerom. Trudno inaczej wytłumaczyć konsultowanie decyzji o jedenastce z liniowym, który nie miał prawa zobaczyć ręki Covilo (był kilkadziesiąt metrów dalej od głównego i to zasłonięty przez kilku piłkarzy), ale też kontrowersje przy drugiej jedenastce. Dlatego szef polskich sędziów, Zbigniew Przesmycki zadecydował o tym, by w 15. kolejce Ekstraklasy Szymon Marciniak odpoczął.  Między poprzednim a obecnym sezonem Marciniak miał trzy tygodnie przerwy, później poprowadził mecz pierwszej kolejki Legii z Jagiellonią (1:1), by znów miesiąc odpocząć. Ale od połowy sierpnia ominęła go tylko jedna kolejka ligowa, do tego prowadził mecz pierwszej ligi i dwa w europejskich pucharach. Nawet teraz nie może liczyć na zbyt wiele czasu wolnego, ponieważ za tydzień będzie sędzią towarzyskiego starcia Belgii z Holandią. Interesująco wypada zestawienie polskiego arbitra z Markiem Clattenburgiem, który prowadził finał minionych rozgrywek LM, a także Euro 2016. 41-letni Anglik po miesięcznych wakacjach sędziował jedynie w 10 spotkaniach.  A i tak, gdy ostatnio Clattenburg odesłał na trybuny Jose Mourinho w meczu Manchesteru United z Burnley (0:0) oraz nie podyktował dość oczywistego rzutu karnego dla gospodarzy, to pojawiły się wątpliwości co do jego zmęczenia. - To się sędziom zdarza, popełniają błędy zupełnie jak piłkarze. Mark sam wie, co robi: podejmuje decyzje, które widzi, ale chociaż pozostaje arbitrem światowej klasy, to stracił trochę błysku - napisał Keith Hackett, były sędzia Premier League oraz felietonista "Daily Telegraph".  Błysku, czyli w przypadku sędziów nie kondycji - Marciniak jest najlepiej przygotowanym atletą spośród polskich arbitrów - ale skupienia, koncentracji. Spadek tego poziomu widać po czasie reakcji, nerwowości, a nawet liczbie rozdawanych napomnień. Wystarczy porównać dorobek trzynastu spotkań prowadzonych przez Marciniaka z całym poprzednim sezonem: o ile średnia żółtych kartek wzrosła nieznacznie (z 4,07 na mecz do 4,15), to czerwonych ponad dwukrotnie (z 0,09 do 0,23). Najbardziej uderzająca jest jednak statystyka podyktowanych rzutów karnych: w 13 meczach obecnych rozgrywek podyktował połowę ze wszystkich z 43 spotkań poprzedniego sezonu.  Może podobnie jak z Clattenburgiem jest z Marciniakiem? Nie można mu niczego zarzucić po meczach, które prowadził w LM, ale przejście z Ekstraklasy na europejskie puchary jest pewnym przeskokiem: choćby pod względem interpretacji przepisów np. dotyczących zagrań ręką. Według informacji Sport.pl przy sytuacji z przewinieniem Covilo UEFA zaleca zignorowanie incydentu, gdy w Polsce według wskazań dla arbitrów jest to faul. Dodatkowo Marciniakowi w Krakowie mogła przeszkodzić współpraca z asystentami. Po błędach w meczu Legii z Lechem arbiter międzynarodowy dostał dwóch nowych liniowych. To sytuacja rzadka, zwykle trójki są stałe, do zmian dochodzi w wyjątkowych okolicznościach. W poprzednich sześciu spotkaniach ligowych zawsze miał na boku asystenta Pawła Sokolnickiego oraz kolejnego, który często pomagał mu w Ekstraklasie i europejskich pucharach (Tomasza Listkiewicza). Tymczasem w meczu Cracovii z Jagiellonią Marciniak pracował z inną obsadą (Dawid Golis i Jakub Winkler). A to o konsultacje przy pierwszym rzucie karnym największe pretensje miał szkoleniowiec "Pasów", Jacek Zieliński. - Na jakiej podstawie boczny to widział i przekonał sędziego głównego, to jest dla mnie hit. Miał sokole oko - kpił trener Cracovii.  Chociaż Marciniak w LM dostaje bardzo wysokie noty, to w Ekstraklasie są one słabsze. Dziwi również to, że po wpadce decydującej o wyniku meczu Legii z Lechem odsunięty został tylko Sokolnicki. Zwłaszcza, że to Marciniak nie wpisał do protokołu zdarzenia z Arkadiuszem Malarzem, który podduszał Dawida Kownackiego po jedenastce dla Lecha. Chociaż zdarzenie musiał doskonale widzieć (stał na wprost), to ukarał golkipera tylko żółtą kartką. Komisja Ligi  chciała na tej podstawie zawiesić Malarza, ale klub odwołał się, pokazał na prezentacji zdjęcia z meczu i zamiast przymusowej pauzy bramkarz otrzymał tylko karę finansową. Trudno inaczej interpretować ten ciąg zdarzeń sprzed tygodnia w Warszawie, ale i tych z Krakowa jako błędy wynikające z nerwów lub zmęczenia mentalnego.
sport  18 W ubiegłym sezonie rozegrał w Manchesterze United 31 spotkań, od początku bieżącego było jasne, że nie chce go tam Jose Mourinho. Bastian Schweinsteiger niespodziewanie wrócił do treningów z pierwszym zespołem United. Czy wróci również do gry? Kilka dni temu angielskie media twierdziły, że Mourinho zakazał trenerowi rezerw Warrenowi Joyce'owi korzystania ze Schweinsteigera. Wyglądało na to, że Niemiec będzie mógł tylko trenować z drużyną do lat 21. Tymczasem 32-letni pomocnik pojawił się na poniedziałkowych zajęciach pierwszego zespołu Manchesteru.  - Dobrze znów go widzieć. Ma bardzo duży wpływ na naszą szatnię i na to, co się dzieje na boisku. Jest ważny zwłaszcza dla młodych zawodników, takich jak ja - cieszy się Luke Shaw.  Schweinsteiger zarabia w United prawie 200 tys. funtów tygodniowo. Mourinho długo zachowywał się tak, jakby chciał zmusić wysoko opłacanego zawodnika do rezygnacji z kontraktu i odejścia. Czy teraz, wobec kłopotów drużyny - tylko 15 punktów w 10 meczach Premier League i dopiero ósme miejsce w tabeli - portugalski trener zmienił zdanie i zacznie stawiać na doświadczonego zawodnika?  Pewne jest, że "Schweini" nie zagra w czwartek na wyjeździe z Fenerbahce w czwartej kolejce Ligi Europy. Do tych rozgrywek po prostu nie został zgłoszony. Ale może być szykowany na niedzielny, również wyjazdowy, mecz ze Swansea w 11. kolejce Premier League.
sport  17 - To nie jest finał dla nich, to jest finał dla nas - mówi trener Manchesteru City, wcześniej szkoleniowiec Barcelony, Pep Guardiola o wtorkowym meczu Ligi Mistrzów między tymi dwoma zespołami City przegrało dwa tygodnie temu w Hiszpanii 0:4 i po pierwszej rundzie zajmuje drugie miejsce w tabeli. Ma tylko punkt więcej od Borussii Moenchengladbach.  - Zgubiliśmy dwa punkty z Celtikiem, więc musimy je odzyskać - mówi Hiszpan. - Będziemy się starać. Nigdy nie podchodziłem do żadnego meczu z myślą, że nie da się go wygrać, ale będziemy musieli zagrać prawie idealnie - zauważa.  Sergio Aguero, który mecz w Barcelonie zaczął na ławce rezerwowych, powinien zagrać tym razem od pierwszej minuty.  Niemożliwa Barcelona  Manchester przegrał wszystkie pięć dotychczasowych spotkań z Barcą. W czterech z tych spotkań piłkarze klubu dostawali czerwone kartki. Ostatnio trafiło na bramkarza. Claudio Bravo nie będzie mógł zagrać, zastąpi go Willi Caballero.  - Z Barceloną zawsze jest trudno 11 na 11. Gdy gra się dziesięciu na 11, to właściwie niewykonalne - twierdzi Guardiola.  Barca osłabiona  W Barcelonie zabraknie kontuzjowanego kapitana, Andresa Iniesty oraz Gerarda Pique, Jordiego Alby, Aleixa Vidala i Jeremy'ego Mathieu, który został wyrzucony z boiska dwa tygodnie temu.  - Będziemy musieli włożyć w to wiele wysiłku, grać efektywnie piłką i bez niej. Kluczem będzie ograniczenie ich czasu na myślenie, aby nie mieli takiego posiadania piłki - mówi Luis Enrique. - Guardiola z pewnością wie, jak utrudnić nam życie - dodaje trener Katalończyków.
sport  16 - Kibice przynoszą Legii złą sławę. Wielu z nich nie tylko zachowuje się w sposób niezwykle agresywny, ale reprezentuje też bardzo niebezpieczne poglądy: nazistowskie, antysemickie i homofobiczne - zauważają hiszpańskie media przed meczem Legia - Real (2.11.2016 r. o 20.45). Relacja z tego spotkania w Sport.pl. Komentatorzy przypominają piątkowe zwycięstwo Legii w Kielcach (4:2), wskazując, że Wojskowi sklasyfikowani obecnie na szóstym miejscu ekstraklasy, definitywnie pożegnali zagrożoną spadkiem część tabeli. Twierdzą, że od czasu objęcia sterów przez Jacka Magierę mistrz Polski prezentuje coraz lepszą formę.  "Zmiana szkoleniowca wyszła Legii na dobre. Wprawdzie wciąż warszawianie zdecydowanie odstają od reszty drużyn z grupy F piłkarskiej LM, ale wydaje się, że ligowy kryzys jest już przeszłością" - oceniło Radio Marca.  Tymczasem stołeczny dziennik "As" zaznacza, że sobotnie zwycięstwo Królewskich na wyjeździe z Deportivo Alaves (4:1) nie tylko umocniło Real na pozycji lidera ligi hiszpańskiej, ale również poprawiło atmosferę w zespole. Gazeta uważa, że przedłużony w niedzielę przez Bale'a kontrakt na najbliższe sześć lat pomoże mu jeszcze lepiej zintegrować się z drużyną i kibicami z Madrytu.  "Lada chwila można spodziewać się przedłużenia kontraktu również przez Cristiano Ronaldo. Na razie Portugalczyk wraca do wielkiej formy, co potwierdziły trzy strzelone przez niego bramki w sobotnim spotkaniu w Alaves" - napisał "As".  Dotychczas hiszpańscy komentatorzy wskazywali, że Ronaldo z zaledwie czterema bramkami w tym sezonie notuje najgorszą skuteczność od lipca 2009 r., kiedy to Portugalczyk związał się z Realem.  Większość hiszpańskich mediów informuje o środowym meczu w Warszawie, skupiając się na kibicach Legii. Telewizja Mega przypomina, że zakaz wstępu kibiców na to spotkanie jest rezultatem kary UEFA za wybryki fanów stołecznej ekipy podczas spotkania z Borussią.  "Kibice przynoszą Legii złą sławę. Wielu z nich nie tylko zachowuje się w sposób niezwykle agresywny, ale reprezentuje też bardzo niebezpieczne poglądy: nazistowskie, antysemickie i homofobiczne" - stwierdził jeden z dziennikarzy telewizji Mega, przypominając o widmie surowych kar dla zatrzymanych 18 października przed meczem LM Real - Legia kibicach z Polski.  27 października hiszpańska Komisja przeciwko Przemocy, Rasizmowi, Ksenofobii i Nietolerancji w Sporcie opracowała propozycje ukarania siedmiu polskich kibiców. Wniosła o kary 10 tys. euro i dwa lata zakazu wstępu na stadiony dla dwóch chuliganów zatrzymanych przed tym meczem. Propozycje kar dla pięciu pozostałych fanów warszawskiej ekipy wynoszą od 1000 do 4000 euro, a także sześciomiesięczny stadionowy zakaz.  "Ostateczna decyzja w sprawie ewentualnych kar nałożonych na kibiców Legii Warszawa zostanie podjęta w najbliższych dniach przez organy wchodzące w skład ministerstwa skarbu i administracji wewnętrznej w Madrycie" - poinformowała PAP w poniedziałek hiszpańska Komisja Przeciwko Przemocy, Rasizmowi, Ksenofobii i Nietolerancji w Sporcie.  W efekcie zamieszek, jakie miały miejsce 18 października pod stadionem Santiago Bernabeu, rannych zostało osiem osób, w tym trzech funkcjonariuszy policji.  Spotkanie czwartej kolejki grupy F piłkarskiej LM pomiędzy Legią a Realem rozpocznie się w środę o 20.45 przy ul. Łazienkowskiej w Warszawie. Mecz zostanie rozegrany przy pustych trybunach.
sport  15 Zespół Swansea City, którego bramkarzem jest Łukasz Fabiański, przegrał na wyjeździe ze Stoke City 1:3 w meczu 10. kolejki piłkarskiej ekstraklasy Anglii. Polak nie zawinił przy żadnym golu. Drużyna z Walii jest przedostatnia w tabeli. Dwie bramki dla gospodarzy zdobył były piłkarz Swansea City Wilfried Bony z Wybrzeża Kości Słoniowej, a do własnej siatki trafił Alfie Mawson. Honorowego gola dla "Łabędzi" uzyskał Wayne Routledge. Fabiański rozegrał cały mecz.  To siódma porażka walijskiego klubu w tym sezonie. Ma pięć punktów i w tabeli Premier League wyprzedza tylko Sunderland. Do West Hamu, zajmującego pierwsze bezpieczne miejsce, traci już pięć "oczek". Stoke City awansowało na 12. pozycję z 12 punktami.  Liderem jest Manchester City (23 pkt), który wyprzedza Arsenal i Liverpool tylko dzięki lepszemu bilansowi bramek.
sport  14 Przemysław Tytoń po raz pierwszy wystąpił w barwach Deportivo La Coruna w hiszpańskiej ekstraklasie. 29-letni bramkarz zespołu z Galicji rozegrał cały mecz 10. kolejki przed własną publicznością z Valencią (1:1). - Przemysław spisał się bardzo dobrze - chwali Polaka trener Deportivo, Gaizka Garitano Tytoń przeniósł się do Deportivo podczas letniego okienka transferowego z niemieckiego VfB Stuttgart. Dotychczas przegrywał rywalizację o miejsce w podstawowym składzie z 34-letnim Argentyńczykiem Germanem Luxem.  Do składu Deportivo Tytoń wskoczył po ostatnich wysokich porażkach drużyny - 1:4 z Celtą i 0:4 z Barceloną. - Po ośmiu straconych golach musieliśmy poszukać nowych rozwiązań - wyjaśniał po meczu z Valencią trener Garitano.  Gospodarze objęli prowadzenie w doliczonym czasie pierwszej połowy po trafieniu Turka Emre Colaka. W 56. minucie wyrównał Rodrigo Moreno, choć nie ma pewności, że gol został słusznie uznany. Po strzale 25-letniego Hiszpana Tytoń zatrzymał piłkę na linii bramkowej lub tuż za nią - nawet telewizyjne powtórki pozostawiały wątpliwości.  Za wpuszczoną bramkę nikt Tytonia nie wini. Hiszpańskie media wystawiają mu wysokie noty, doceniając interwencje, którymi ratował Deportivo. Od "Asa" Tytoń dostał dwa "piki", tyle przyznano jeszcze siedmiu z 28 piłkarzy, jacy zagrali w meczu. Lokalny dziennik "La Voz de Galicia" uznał bramkarza najlepszym zawodnikiem spotkania, przyznając mu najwyższą notę - osiem.  Poza trenerem i dziennikarzami Tytonia komplementują też koledzy z drużyny. - Bardzo mocno pracuje na treningach, teraz dostał swoją szansę i udowodnił, że jest wielkim bramkarzem - stwierdził Luisinho.  Po remisie z Valencią Deportivo ma dziewięć punktów i zajmuje 17. miejsce w tabeli. Liderem z 24 punktami jest Real Madryt.
sport  13 Jamajska sztafeta 4x100 metrów może stracić złoty medal olimpijski z Pekinu. Wszystko przez dopingową wpadkę Nesty Cartera. 31-letni sprinter został złapany na dopingu po ponownym przebadaniu próbek z 2008 roku. Jamajczyk stosował stymulant metyloheksanaminy. Sztafeta w składzie: Usain Bolt, Asafa Powell, Michael Frater i Nesta Carter w fenomenalnym stylu wywalczyła złoto olimpijskie na igrzyskach w 2008 roku w Pekinie. Jamajscy sprinterzy uzyskali rewelacyjny czas: 37.10 s. i ustanowili rekord świata. Obecny wynosi 36.84 s.  W czerwcu w organizmie Cartera wykryto stymulant metyloheksanaminy. Jamajskiej sztafecie grozi utrata złotego medalu, ale przepisy antydopingowe IAAF nie są w tej kwestii jednoznaczne. W zależności od interpretacji, anulowane mogą być wszystkie późniejsze wyniki przyłapanego na dopingu sprzed lat zawodnika lub tylko te z dwóch lat po wpadce. Możliwe jest też ukaranie sportowca ostrzeżeniem.  Wszystko przez problemy ze sklasyfikowaniem metyloheksanaminy jako środka dopingującego. Został on dodany do listy WADA dopiero w 2010 roku. Agencja antydopingowa broni się, że substancja zawsze była zakazana, jednak brak jej na liście WADA dawało argumenty do omijania zakazów.  Odebranie złotego medalu z 2008 roku byłoby ciosem dla Usaina Bolta. Najbardziej znany lekkoatleta świata może w tym momencie szczycić się zdobyciem trzech sprinterskich tytułów na trzech kolejnych igrzyskach. Gdyby jamajska sztafeta straciła medale z Pekinu, osiągnięcia Bolta nie byłyby już tak spektakularne.
sport  12 Zaskakujący głos z Rosji: - Sprawa Johaug to drobnostka. Nie wierzę że to był doping i czekam aż będziemy świętować jej powrót - mówi Jelena Wialbe, legenda biegów, dziś szefowa tego sportu w Rosji. I jedna z najgłośniejszych przeciwniczek Norwegów, jeśli chodzi o stosowanie leków na astmę Wialbe, legenda biegów z lat 90, wciąż rekordzistka w liczbie zdobytych Kryształowych Kul - między 1989 a 1997 wygrywała Puchar Świata pięć razy - wiele razy ostro atakowała Norwegów, sugerując, że coś jest nie tak, jeśli tylu ich biegaczy wygrywa mając astmę. Krytykowała głównie Martina Johnsruda Sundby'ego, jeszcze zanim wyszło na jaw, że przedawkował leki. Ale w sprawie Therese Johaug to właśnie Wialbe jest jedną z niewielu osób ze świata narciarstwa klasycznego, które wsparły Norweżkę.  - Wódki z Johaug nie piłam, ale znam ją jako wesołą dziewczynę i wielką sportsmenkę. Dlaczego miałaby się dopingować? - pyta Wialbe, szefowa biegów w rosyjskim związku narciarskim, w wywiadzie dla norweskiego "Ostlendingen".  - Mam nadzieję, że będziemy mogły razem poświętować, gdy Therese wróci do startów. Jestem zaskoczona i wpadką Sundby'ego i Johaug. Czekam z ciekawością na wynik tej sprawy. Dla mnie to jakaś błahostka. Johaug dostała lek żeby leczyć ranę na ustach, przepisał to lekarz kadry. Nie widzę, gdzie tu miałby być doping - mówi Wialbe. - Czyli wierzy pani w wersję wydarzeń przedstawianą przez Therese? - Musimy poczekać aż zostaną ujawnione wszystkie szczegóły. Ale tak, teraz mi się wydaje, że to jakaś drobna wpadka - mówi Rosjanka.  To zaskakujące słowa w środowisku biegów, ale nie wśród rosyjskich sportowców i działaczy sportowych. Rosjanie od dawna wypowiadają się tak, jakby prawdziwym problemem sportu nie były sterydy anaboliczne (jak clostebol, czy oral turinabol bardzo często ostatnio wykrywany u Rosjan) i EPO, czyli twardy doping, zagrożony czterema latami dyskwalifikacji, ale leki na astmę, z których większość jest dozwolona, i system TUE, czyli pozwoleń lekarskich na stosowanie leków w innych okolicznościach zakazanych. Związani z Rosją hakerzy z grupy Fancy Bears atakując olimpijski serwer WADA przy okazji igrzysk w Rio na cel wzięli właśnie TUE wydawane znanym sportowcom. Do zniesienia systemu TUE wzywał ostatnio nie raz prezydent Rosji Władimir Putin.
sport  11 Spotkanie Piacenzy i Milano trwało ponad dwie i pół godziny, co czyni je piątym najdłuższym meczem w historii włoskiej Serie A! Ponadto, pierwszy set, który Piacenza wygrała wynikiem 40:38, zapisze się jako dziewiąty najwyższy setowy wynik w tych rozgrywkach. Całkowita liczba punktów w meczu wyniosła 267, co daje trzecie miejsce wszech czasów we włoskiej lidze.  Absolutny rekord punktowy padł w 2002 roku, podczas meczu Bre Banca Lanutti Cuneo - Sisley Treviso. Jeden z setów zakończył się wynikiem 54:52, a w całym spotkaniu padło 275 punktów.
sport  10 Trudno sobie wyobrazić Los Angeles Lakers bez Kobe Bryanta i San Antonio Spurs bez Tima Duncana. Dwóch wielkich zawodników w NBA już nie ma. Jak ich zespoły przechodzą transformację w pierwszych dniach sezonu? Pierwszy dni rozgrywek Spurs mieli bardzo dobry. Zaczęli od rozbicia uważanych przez za zespół nie do pobicia Golden State Warriors, a potem wygrali jeszcze trzy mecze (z Kings, Pelicans i Heat). Potknęli się u siebie z Jazz, by trzy dni później zrewanżować się tej samej drużynie, tyle że na wyjeździe. Grają w stylu jaki dobrze znamy - do perfekcji wykorzystując atuty każdego, kto na parkiecie się pojawiał, grając mądrze i zespołowo. W zasadzie wszystko było jak zawsze. Jedna różnica - nie było z nimi Tima Duncana.  - To dziwne uczucie, że go z nami nie ma - mówił Tony Parker, który całą swoją karierę w Spurs grał z Duncanem.  Latem skończył się najlepszy okres w historii klubu. Duncan ogłosił, że kończy karierę i już więcej na parkiet nie wybiegnie. Choć NBA spodziewała się takiej decyzji od kilku lat, można było wyczuć zaskoczenie. I ciekawość, co będzie dalej. Wielu z młodszych kibiców przecież nie pamięta ligi bez Duncana.  Do drużyny dołączył w 1997 roku, ekipa z Teksasu wzięła go z pierwszym numerem draftu i potem już nic nie było takie samo. Pięć tytułów mistrzowskich, sześć finałów, gra w play-off w każdym z 19 sezonów, a do tego niesamowity bilans zwycięstw i porażek przez te lata (71 procent wygranych meczów). Dwie nagrody MVP i 15 występów w Meczach Gwiazd też mówią same za siebie.  Duncan stał się twarzą modelowej drużyny. Takiej, która miała dobrego trenera i menedżera w Greggu Popovichu oraz świetnego prezesa R.C. Buforda, który od strony organizacyjnej też wszedł na poziom mistrzowski. Za ich sprawą zespół co roku liczył się w grze o mistrzostwo. To za ich sprawą drużyna nie załamała się po decyzji Duncana o emeryturze.  - On był naszą poduszką bezpieczeństwa. Gdy coś się psuło w naszej grze, wszyscy zwracali się do niego i za nim podążali. Teraz czekamy na to, kto przejmie jego rolę - mówił Popovich jeszcze przed sezonem, ale chyba odpowiedź już od dawna znał i był gracz, którego do tej roku szykował.  To Kawhi Leonard, skrzydłowy o długich rękach i potężnych dłoniach, został najważniejszym gracz nowych Spurs. Jest liderem w ataku, świetnie broni, a charakterem przypomina samego Duncana - stroni od blasku reflektorów, unika mediów, chroni życie prywatne. Na boisku jest liderem. Przewodzi drużynie w punktach (średnio 28,5) i przechwytach (2,6), jest drugi w asystach (3,8).  Były obawy o to, jak zespół będzie radził sobie pod koszami. Duncan, choć nie był już młodzieniaszkiem, świetnie dyrygował kolegami w obronie, w ataku też miał swoją rolę. Na razie wielkiej dziury po nim nie ma, bo świetnie spisuje się duet LaMarcus Aldridge - Pau Gasol. Na pewno przemiana przechodzi łatwiej, bo w swoich rolach odnajdują się Tony Parker i Manu Ginobili, a gracze drugiego planu, co też tradycyjne dla Spurs, pojawiają się wtedy, gdy ich potrzeba najbardziej. Jak Johnathon Simmons w meczu z Warriors.  - Myślę, że zaczniemy odczuwać jego brak bardziej, gdy zagramy więcej meczów. Zwłaszcza, kiedy wpadniemy w dołek. Teraz za wcześnie na prognozy - mówił Ginobili.
sport  9 - Jak to nie wpadło - pyta administrator oficjalnego kanału na platformie YouTube angielskiego klubu Crawley Town. Odpowiedzi na to pytanie szukać na próżno. Gdybyście chcieli stworzyć kompilację pt. "piłkarskie jaja", to sytuacja z meczu Crawley Twon z Accrington Stanley powinna być tam pozycją obowiązkową.   Dlaczego? Bo to po prostu komedia. Tak w skrócie można opisać nieporadność zawodników Accrington.    Wynik spotkania pewnie was nie zdziwi. Padł bezbramkowy remis.
sport  8 To już pewne. Rajd Polski pozostanie jedną z rund mistrzostw świata. Najlepsi rajdowcy w dniach 30 czerwca - 2 lipca znów będą się ścigać na mazurskich drogach, a bazą będą Mikołajki. Umowa pomiędzy Polskim Związkiem Motorowym a WRC Promoter GmbH już podpisana. - To dla nas wielka radość i satysfakcja, że po raz czwarty z rzędu, a szósty w historii Rajd Polski będzie rundą mistrzostw świata. Sezon 2017 przyniesie wiele atrakcyjnych zmian w WRC i kibice nie mogą się już doczekać najlepszych kierowców w zupełnie nowych samochodach, na tak lubianych przez nich mazurskich szutrach. Tegoroczna edycja polskiego klasyka zyskała pochlebne opinie. Wyeliminowaliśmy mankamenty, ale nie zamierzamy bynajmniej spocząć na laurach - powiedział Andrzej Witkowski, prezes Polskiego Związku Motorowego.  - Środowisko Rajdowych Mistrzostw Świata cieszy niesamowita pasja i entuzjazm polskich kibiców oraz mediów - powiedział Oliver Ciesla, dyrektor zarządzający WRC Promoter.  Pierwsza edycja Rajdu Polski została zorganizowana już w 1921 roku co sprawia, że tylko słynny Rajd Monte Carlo może poszczycić się dłuższym rodowodem. W 1973 roku Rajd Polski znalazł się w elitarnym gronie imprez inaugurujących mistrzostwa świata. Przez wiele sezonów Rajd Polski był rundą mistrzostw Europy rozgrywaną na asfaltowych odcinkach specjalnych w południowej części kraju. Od roku 2005 rywalizacja w Rajdzie Polski z bazą w Mikołajkach przebiega po szutrowych odcinkach specjalnych w turystycznym regionie mazurskich jezior. W roku 2009 nastąpił powrót Rajdu Polski do światowego czempionatu, a od sezonu 2014 jest już nieprzerwanie w kalendarzu Rajdowych Mistrzostw Świata FIA.
sport  7 Po tym, jak na jaw wyszła informacja o czteromiesięcznej przerwie pomiędzy badaniami dopingowymi Therese Johaug, pod lupę wzięta została inna czołowa biegaczka, Marit Bjoergen. Norweżka oświadczyła, że nie była badana od marca do października. Zdaniem FIS nie jest to prawdą. Międzynarodowa Federacja Narciarska znalazła się w ogniu krytyki, gdy stało się jasne, że gwiazdy biegów pod kątem obecności zakazanych substancji badane są znacznie rzadziej niż powinny. FIS postanowił się bronić i podzielić się danymi, które w innych okolicznościach nie miałaby prawa zostać przedstawione komukolwiek innemu niż tylko samej zawodniczce i jej krajowej federacji.  - W przypadku, gdy sam sportowiec publicznie mówi o testach, którym został poddany, dezinformując przy tym opinię publiczną, czujemy się w obowiązku zareagować. Marit Bjoergen mija się z prawdą. Po raz ostatni testowi dopingowemu poddana została w maju - tłumaczy Sarah Fussek z departamentu FIS do walki z dopingiem.  Cztery miesiące przerwy Johaug, pięć Bjoergen. A jak to wyglądało w przypadku Justyny Kowalczyk? Polka, mimo że od dwóch lat nie jest zawodniczką ścisłej czołówki, jak wynika z naszych informacji, miała od końca ostatniego sezonu do października pięć testów w trzech podejściach. A w tych latach, gdy była w czołówce, rzadko się zdarzał miesiąc bez choćby jednego niezapowiedzianego testu.  Therese Johaug, u której wykryto w październiku obecność zakazanego clostebolu, grozi nawet czteroletnia dyskwalifikacja. Ostateczne decyzje w jej sprawie zostaną prawdopodobnie podjęte w styczniu przyszłego roku.
sport  6 - To zły pomysł, ale absolutnie potrzebny - mówią w europejskiej piłce na propozycje stworzenia alternatywnych do Ligi Mistrzów i Ligi Europejskiej rozgrywek. W ostatnim czasie dyskusje i prace nad tym, by futbol w Europie zmienił swoje oblicze tylko nabrały tempa. UEFA otwarcie wspiera działania najbogatszych klubów, gdy cała reszta drużyn i lig zostaje z tyłu. Zanim zaczęło się wszystko, co złe - chuligaństwo na trybunach i poza stadionem, fatalna gra i wysokie porażki - sam moment odegrania hymnu Ligi Mistrzów był na meczu Legii Warszawa z Borussią Dortmund czymś wyjątkowym. Na chwilę ucichła większość kibiców, jakby starając się zabrać z tej chwili jak najwięcej dla siebie. Po dwudziestu latach przerwy od ostatniego występu polskiego klubu w LM właśnie za tym najbardziej fani tęsknili: melodią świadczącą o tym, że jest się częścią europejskiej elity.  Występy w Lidze Europejskiej nie dają takich odczuć ani piłkarzom, ani kibicom. Można się jedynie zastanowić, czy w przyszłości i w nowych rozgrywkach, które zostaną stworzone - np. dyskutowana ostatnio liga atlantycka - hymn również będzie czymś wyjątkowym.  Od końcówki sierpnia wiemy, że w 2018 roku połowa uczestników fazy grupowej LM będzie pochodziła z czterech czołowych lig i to bez konieczności kwalifikacji. Zmieni się również system liczenia punktów rankingowych. Punkty zdobywane przez ligi nie będą już liczyły się do współczynnika poszczególnych klubów (chyba że dorobek zespołu jest niższy niż 20 procent współczynnika krajowego). Wagę będzie odgrywać również "czynnik historyczny", czyli dodatkowe punkty za triumfy w Lidze Mistrzów oraz w Lidze Europy. UEFA przedstawiając zmiany mówiła o "ewolucji, a nie rewolucji".  Efekt "Super"  Jednak to, że dojdzie do jeszcze szerzej zakrojonych zmian jest pewne. Po pierwsze, dyskusje na temat Superligi, zamknięcia LM czy ukłonie w kierunku rynku azjatyckiego nie są wyłącznie spekulacjami i plotkami, o tym mówią najważniejsze osoby w europejskim futbolu. Kilka dni temu szef UEFA Aleksandar Ceferin stwierdził, że z Europy do Nowego Jorku jest podobny dystans, jak między Portugalią i Azerbejdżanem: dlaczego więc nie rozegrać finału jednego z pucharów właśnie w Stanach Zjednoczonych? - Dla kibiców to żaden problem - powiedział prezydent europejskiej federacji.  Po drugie, o czym pisał na łamach Sport.pl Michał Kiedrowski, z wielu powodów rynek piłkarski w Europie prawdopodobnie dobrnął do ściany. Żaden z najbogatszych klubów nie może pozwolić sobie na to, by tworzona i pompowana od lat bańka pękła, więc szukają nowych rozwiązań. Ukłon w stronę Azji i Ameryki Północnej to jedna sprawa, ale redefinicja rozgrywek daje jeszcze więcej możliwości. Nowy twór to od razu większe zainteresowanie, chęć sprawdzenia produktu, który najlepiej od razu jest nazwać "Super".  Zły, ale potrzebny pomysł  Dlatego, gdy w Polsce dyskusja powoli zwraca się ku temu, jak rozstrzygną się wybory na prezesa PZPN - wygra Zbigniew Boniek czy Józef Wojciechowski? - w Europie dzieją się sprawy ważniejsze. Pierwszym krokiem, który pokazuje, jak realne jest zagrożenie podporządkowania sobie całej Europy przez kilkanaście klubów były ustępstwa na które poszła UEFA reformując jeden ze swoich najbardziej dochodowych produktów. Drugi sygnał to ostatnia decyzja Europejskiego Stowarzyszenia Lig Piłkarskich (EPFL), które w piątek wycofało porozumienie z UEFA ws. terminów rozgrywek. Jeśli nie dojdzie do porozumienia, czy po prostu przywrócenia EPFL do dyskusji nad przyszłym kształtem Ligi Mistrzów i podziałem środków, to w kolejnym sezonie może okazać się, że w terminach europucharów są rozgrywane np. Bundesliga czy Premier League.  Po trzecie, jak zdradził w rozmowie ze Sport.pl Dariusz Marzec, prezes Ekstraklasy oraz członek zarządu EPFL, pomysł stworzenia alternatywnych rozgrywek do Ligi Mistrzów był już dyskutowany na walnym zgromadzeniu stowarzyszenia. - W Danii rozważymy, co jest najlepsze i najbardziej wartościowe dla naszego futbolu, ale jeśli UEFA nie zmieni swojej decyzji, to może okazać się, że takim rozwiązaniem jest liga atlantycka - mówił Claus Thomsen, szef tamtejszej ligi. - To oczywiście zły pomysł, ale absolutnie potrzebny, jeśli UEFA odrzuci podstawowe zasady sportowej rywalizacji europejskiej piłki.  - Jestem przeciwny zabijaniu lig krajowych, to jest poza dyskusją - zapewniał kilka dni temu Ceferin. Jednak pokazał również po której stronie stoi mówiąc, że "wspieramy wielkie kluby, one nie chcą zmian bez udziału UEFA. Miałyby problemy, gdyby odcięły się od lig i federacji. Gdyby to byłoby tak łatwe, to już dawno by tego dokonały".  Zbierajcie wspomnienia  Łatwe to na pewno nie jest, ale z pewnością UEFA wiele spraw upraszcza: choćby przez reformę UEFA, która tak naprawdę tylko oddali od siebie najbogatszych i całą resztę. - Będzie (dla nich) mniej miejsc, a do tego czterdzieści federacji będzie miało kluby, które wznawiają rozgrywki na przełomie czerwca i lipca - tłumaczy Marzec. To podstawowa kwestia, która przenosi się na występy i wyniki: mocniejsze kluby startują później, mają więcej czasu na odpoczynek, budowę zespołu. Dlatego dysproporcja między ambitnymi drużynami chcącymi dobić do elity a prawdziwą elitą jest coraz większa także na boisku i będzie tylko rosła.  To nierówna walka, bo najbogatsi dostrzegają, że mniejszych coraz mniej potrzebują. Więcej zarobiliby i zainteresowaliby szersze grono odbiorców grając częściej między sobą, niż z Legią, BATE Borysów, Dinamem Zagrzeb, a nawet klubami z poziomu wyższego, choć w ich skali nadal tylko średniego. Kibice nic na to nie poradzą, już są równani znaczeniem do poziomu tych oglądających mecze np. Realu Madryt na innym kontynencie. Mogą tylko obserwować, jak puszczona ze szczytu śnieżka rozrasta się i rozpędza. Do tego kolekcjonować wspomnienia z meczów przeciwko potęgom - zwłaszcza tym, które mają jakąkolwiek stawkę - póki jeszcze jest do tego okazja.
sport  5 Włoskie media bardzo wysoko oceniły Łukasza Skorupskiego za uratowanie Empoli w meczu z AS Romą (0-0). - Trzy cuda i dobre dyrygowanie defensywą - napisała "La Gazzetta dello Sport". Największy włoski dziennik sportowy dał Polakowi notę 8. Został on oczywiście wybrany zawodnikiem spotkania; kolejna najwyższa ocena to 7. - Roma mogła pożałować jego wypożyczenia - dodało "GdS". Skorupski drugi sezon z rzędu gra w Empoli na wypożyczeniu z rzymskiego klubu.  Występ polskiego bramkarza docenił po meczu Daniele De Rossi. - Stworzyliśmy dużo szans, ale Skorupski zagrał bardzo dobrze. Myślę, że był najlepszy na boisku. Obronił wszystkie nasze strzały, a Empoli skutecznie się broniło, nawet gdy atakowaliśmy większą liczbą graczy - powiedziała gwiazda Romy.  Skorupski zatrzymał Romę. Zrobił to w fenomenalnym stylu [ELEVEN SPORTS NETWORK]    Wojciech Szczęsny miał w tym meczu mało pracy, przez co od "GdS" dostał notę 6. Bramkarz reprezentacji Polski również pochwalił Skorupskiego. - Oczekiwaliśmy innego wyniku, ale nie poddajemy się! Świetny występ Skorupskiego - napisał Szczęsny na Instagramie.    "La Repubblica" oceniła Polaków tak samo jak "Gazzetta dello Sport". Skorupskiego wybrano piłkarzem meczu za interwencje po strzałach Edina Dżeko, Mohameda Salaha i Stephana El Shaarawy'ego w doliczonym czasie gry.
sport  4 Argentyńczyk Sebastian Pol znalazł się w sporych kłopotach. Podczas meczu ligi chilijskiej kopnął kibica rywala w twarz! Powtórzył tym samym wyczyn Erica Cantony. Legendarny piłkarz Manchester Uunited w 1995 roku zaatakował kibica Crystal Palace ciosem kung-fu, po którym został zawieszony na osiem miesięcy.    Czy podona kara spotka Pola? Piłkarz Audax Italiano wściekł się po porażce 1-4 z Universidad Catolica, co widać na tym wideo. Za swoje zachowanie nie dostał nawet żółtej kartki!    - Kopnął mnie w twarz. Wskoczył na płot i zaatakował mnie. Złożę doniesienie na policję - powiedział Cristobal Aztorquiza, zaatakowany kibic. Po meczu Pol został zatrzymany przez policję i przewieziony na komisariat, gdzie został przesłuchany. Grożą mu dwa lata pozbawienia wolności.     Skorupski zatrzymał Romę. Zrobił to w fenomenalnym stylu [ELEVEN SPORTS NETWORK]    Jedenastka gwiazd ligi, które latem mogą być do wzięcia za darmo
sport  3 W wydanej niedawno na polskim rynku autobiografii "Moja Formuła 1" Mark Webber dużo miejsca poświęcił osobie Roberta Kubicy. Kierowca wrócił we wspomnieniach m.in. do wypadku Polaka, który zakończył jego karierę w F1. Wielokrotnie w swojej książce Australijczyk podkreśla, że Kubicę, jak mało którego zawodnika z toru, lubił i szanował. - Oprócz Fernando Alonso niewielu było kierowców, z którymi udało mi się nawiązać relację na naprawdę osobistym poziomie. Należał do nich Robert Kubica - czytamy w książce. - Do F1 dostał się najtrudniejszą możliwą drogą i musiał w tym celu opuścić swoją ojczyznę. Obaj jesteśmy wysocy, co dla niego również stanowiło pewien problem w kokpicie bolidu, a poza tym, podobnie jak ja, nigdy nie miał czasu na wygłupy w padoku, więc zawsze mieliśmy o czym porozmawiać - wspomina.  Były kierowca Red Bulla opisał także swoją wizytę w szpitalu, tuż po wypadku Kubicy w 2011 roku podczas Ronde di Andora. - To cholernie twardy gość, który zasłużył absolutnie na wszystko, co mu się w życiu przytrafiło, poza koszmarnym wypadkiem z lutego 2011 roku, kiedy nieomal zginął, a w rezultacie musiał przedwcześnie zakończyć karierę w F1 - pisze Webber.   - Odwiedziliśmy go w szpitalu, gdzie przeszedł siedmiogodzinną operację ręki i dłoni. Ciężko się na niego patrzyło, gdy leżał w łóżku. Robert sprawiał wrażenie strasznie przybitego. Trochę się wtedy załamał, co bardzo źle wpłynęło na Ann [partnerkę Webbera - dop. red.]. Nie mogła patrzeć na dobrego znajomego w takim stanie. Bezbronnego i załamanego - dodaje.  Australijczyk zdradził, że jeszcze przed wypadkiem Kubica wyznał mu, iż rywalizacja w Formule 1 nie daje mu satysfakcji. Celem kierowcy z Krakowa miały być rajdy: - Pamiętam, jak przed tym wypadkiem razem z Robertem jedliśmy kolację na Monzie. Już wtedy mi opowiadał, że Formuła 1 mocno go rozczarowuje i że bardzo lubi jeździć w rajdach. Pokazał mi przy okazji trochę notatek z tras. Na pierwszy rzut oka było widać, że to go naprawdę pasjonuje. Jestem przekonany, że prędzej czy później zostałby mistrzem świata, i to prawdopodobnie nie raz. Nie mam też wątpliwości, że Robert może ze spokojem spoglądać w lustro.  Webber w F1 zadebiutował w 2002 roku. Nigdy nie zdołał zdobyć mistrzostwa. Najbliżej był w sezonie 2010, który ostatecznie zakończył na 3. pozycji.   Kubica od czasu feralnego wypadku startuje głównie w rajdach. Spekuluje się, że w 2017 roku Polak będzie startował w WRC w zespole Toyoty.
sport  2 Szkoleniowiec grającego w angielskiej ekstraklasie piłkarskiej Evertonu Ronald Koeman wyraził chęć pozyskania napastnika Manchesteru United Wayne'a Rooneya, który karierę rozpoczynał właśnie w klubie z Goodison Park. 31-letni Rooney występował w Evertonie w latach 2002-2004, wcześniej grał w akademii piłkarskiej tego klubu. Od sezonu 2004/2005 reprezentuje barwy Manchesteru United, jednak ma coraz większe problemy z zapewnieniem sobie miejsca w podstawowym składzie.  "Rooney jest bardzo mile widziany w Evertonie" - powiedział w niedzielę Koeman. Dodał, że klub ma nadzieję na podpisanie kontraktu z napastnikiem reprezentacji Anglii.  W czerwcu Rooney podkreślił jednak, że nigdy nie będzie grał w innym angielskim klubie niż Manchester United. Z kolei trener MU Jose Mourinho zapewnił, że Rooney nie jest na sprzedaż w najbliższym oknie transferowym.
sport  1 Drugiej porażki w swoim drugim meczu obecnego sezonu ligi NBA doznali koszykarze Washington Wizards. "Czarodzieje" po dogrywce ulegli na wyjeździe Memphis Grizzlies 103:112. Marcin Gortat zdobył dla pokonanych 14 punktów. Polski środkowy miał także 12 zbiórek. Gdy do końca czwartej kwarty pozostawało 3.56 min, Wizards prowadzili różnicą ośmiu punktów. Gospodarze zdołali jednak odwrócić losy meczu, a olbrzymia w tym zasługa Marca Gasola. Doprowadził do dogrywki celnym rzutem za trzy punkty, a w dodatkowych pięciu minutach jeszcze dwukrotnie trafił zza łuku.  Za krycie Gasola odpowiadał Gortat, który z niedowierzaniem kręcił głową na widok wyczynów rywala. Trudno mu się dziwić, bo Hiszpan nie słynął jako specjalista od rzutów z dystansu. W żadnym z wcześniejszych sezonów nie udało mu się trafić "za trzy" więcej niż... trzykrotnie. Najwyraźniej jednak trenował ten element lecząc w ostatnich miesiącach kontuzję.  Jak w poprzednim meczu z Atlanta Hawks, Wizards znów przydarzył się dłuższy moment całkowitej bezsilności w ataku. Trafić do kosza nie potrafili przez ponad cztery minuty dogrywki.  Gortat na parkiecie przebywał blisko 38 minut i gdyby nie końcówka Gasola, mógłby być ze swojego występu bardzo zadowolony. W strefie podkoszowej Hiszpanowi skutecznie utrudniał życie, a w ofensywie wykorzystywał swoje szanse. Trafił dwa z trzech rzutów z gry, a także wszystkie dziesięć wolnych.  Najwięcej punktów dla pokonanych zdobył John Wall - 22. 26-letni rozgrywający miał także 13 asyst.  W ekipie Grizzlies oprócz Gasola, który mecz zakończył z dorobkiem 20 punktów i 10 zbiórek, prym wiedli Mike Conley (24 punkty i 11 asyst) oraz rezerwowi weterani Zach Randolph (22 pkt) i Vince Carter (18 pkt).  Kolejny mecz Wizards rozegrają w środę. W Waszyngtonie zmierzą się z Toronto Raptors.
weather  100 Prognoza pogody na tydzień 19.07-25.07.2014 18.07.2014 13:58 Pogodę w Polsce w nadchodzącym tygodniu można podsumować jednym słowem – lato! Nie zabraknie słońca, choć wystąpią też przelotne opady deszczu i burze, a dni będą bardzo ciepłe, miejscami nawet upalne.       Reklama Aura w weekend sprzyjać będzie wypoczynkowi nad wodą – temperatury maksymalne sięgną 22-25 stopni nad morzem, 24-27 stopni przeważnie na północy i aż 29-32 stopni na zachodzie, a w niedzielę również na południowym zachodzie. Poza tym na ogół 26-28 stopni. Do tego wszędzie pogodnie – z zachmurzeniem małym i umiarkowanym, choć miejscami należy się liczyć z wystąpieniem opadów przelotnych deszczu i lokalnych burz – w sobotę głównie na południu i zachodzie, a w niedzielę w północnej części kraju. W kolejnych dniach niewiele zmian w pogodzie. Na ogół zachmurzenie małe i umiarkowane, miejscami, szczególnie popołudniami, wzrastające okresowo do dużego z przelotnym deszczem i burzami. Najbardziej narażone na opady i burze będą południowe dzielnice kraju, przede wszystkim góry i rejony podgórskie, choć na pozostałym obszarze również nie można ich lokalnie wykluczyć - zwłaszcza w czwartek i piątek popadać i zagrzmieć może prawie wszędzie. Temperatury maksymalne iście letnie, na ogół z zakresu 26-30 stopni, choć miejscami, głównie na zachodzie, może być jeszcze cieplej. Nad morzem za to 2-3 stopnie mniej, ale nadal zdecydowanie przyjemnie :)
weather  99 Prognoza pogody na tydzień 26.07-01.08.2014 25.07.2014 12:51 Rozległy układ wyżowy znad Skandynawii, który przynosił do tej pory słoneczną aurę nad nasza częścią Bałtyku, przemieszczać się będzie na zachodnią Rosję. Centralna Europa pozostanie w zasięgu obszaru obniżonego ciśnienia. Takie położenie układów barycznych spowoduje napływ nad Polskę ciepłego, ale dość wilgotnego powietrza pochodzenia zwrotnikowego. Dzięki temu będziemy nadal cieszyć się ciepłą, ale i okresami dynamiczną pogodą. Reklama W sobotę zachmurzenie umiarkowane do dużego, lokalnie z przelotnymi opadami deszczu i burzami w godzinach popołudniowych na północy, w dzielnicach centralnych i na całym południu. Na pozostałym obszarze większe przejaśnienia, a po południu na całym zachodzie nawet rozpogodzenia . Temperatura maksymalna wyniesie 27-30 stopni, jedynie nad samym morzem i na pogórzu nieco chłodniej 24-26 stopni. Niedziela przywita nas słoneczną i ciepłą aurą, ale po południu lokalnie następować będzie wzrost zachmurzenia do umiarkowanego i z opadami przelotnymi deszczu oraz burzami. Najmniejsze prawdopodobieństwo tych zjawisk na Mazurach oraz na Podlasiu. Cieplej, temperatura maksymalna wyniesie przeważnie 28-32 stopni, jedynie nadal nad samym morzem i na pogórzu nieco chłodniej 26-27 stopni. W kolejnych trzech dniach czeka nas kontynuacja dynamicznej pogody z umiarkowanym i dużym zachmurzeniem. W ciągu tych dni liczne opady przelotne oraz burze, okresowo dość intensywne. Temperatury maksymalne podczas tego okresu, od 26-27 stopni na zachodzie, do 30-31 stopni na wschodzie. Od czwartku rozwój klina wyżu znad zachodniej Europy, spowoduje większe przejaśnienia oraz brak opadów na północnym-zachodzie i zachodzie kraju. Nad pozostałą częścią nadal opady przelotne i burze. Chłodniej od 23-24 stopni na zachodzie do 28-29 stopni na wschodzie. W piątek przejaśnienia obejmować będą stopniowo coraz większy obszar. Opady występować będą na południowej, wschodniej i początkowo centralnej części kraju. Prognozowane temperatury maksymalne wynoszą od 24-25 stopni w zachodniej Polsce do 26-27 stopni na wschodzie.
weather  98 Prognoza pogody na tydzień 02-08.08.2014 01.08.2014 12:25 Nadchodzący weekend będzie prawdopodobnie najcieplejszym podczas tegorocznego lata! Od poniedziałku czeka nas od zachodu kraju kilkustopniowe ochłodzenie oraz okresami przelotne opady deszczu oraz burze. Reklama W sobotę na całym zachodzie i początkowo również na północy kraju zachmurzenie umiarkowane do dużego, lokalnie z przelotnymi opadami deszczu i burzami. Na pozostałym obszarze rozpogodzenia do bezchmurnego nieba lub zachmurzenie małe zapewni rozległy wyż znad Zatoki Fińskiej. Upalnie! Temperatura maksymalna wyniesie od 27-29 stopni na całym Pomorzu, Ziemi Lubuskiej i na pogórzu, poprzez 31-32 stopni w centrum, do 33-34 stopni na Lubelszczyźnie. Niedziela przywita nas słoneczną i ciepłą aurą. Jedynie po południu w dzielnicach zachodnich i południowo-zachodnich miejscami rozwijać się będą chmury konwekcyjne z opadami przelotnymi deszczu i burzami. Lokalnie opady dość intensywne. Nadal gorąco! Temperatura maksymalna wyniesie od 28-29 stopni na południu i nad samym morzem, 31-33 stopni na przeważającym obszarze kraju, do miejscami 35-36 stopni na Kujawach. W poniedziałek pogodny wyż stopniowo ustępował będzie od zachodu Polski strefie frontowej z ochłodzeniem oraz z opadami przelotnymi deszczu i burzami, które pod koniec dnia obejmować będą  przeważającą część kraju. Lokalnie opady dość intensywne. Jedynie na Mazurach i Podlasiu przez cały dzień nadal słoneczna aura. Temperatury maksymalne od 23-24 stopni na zachodzie, do 32-33 stopni na wschodzie. W kolejnych dniach Polska znajdować się będzie w obszarze obniżonego ciśnienia. Przeważnie zachmurzenie umiarkowane, okresami duże z opadami przelotnymi deszczu oraz burzami, głównie w godzinach popołudniowych. Temperatury maksymalne wynosić będą od 24-25 stopni na zachodzie i Pomorzu, do 30-31 stopni na wschodzie.
weather  97 Prognoza pogody na tydzień 09.08-15.08.2014 08.08.2014 12:55 Nadchodzący weekend minie w kraju pod znakiem ładnej i bardzo ciepłej pogody. I choć nie będzie tak upalnie jak jeszcze tydzień temu, amatorzy wakacyjnego wypoczynku powinni być zadowoleni. Przyjrzyjmy się szczegółom.    Reklama Sobota rozpocznie się pochmurno w północno-wschodniej części Polski. Rano na Mazurach, Suwalszczyźnie i Podlasiu możliwe jeszcze zanikające przelotne opady deszczu, a nawet lokalne burze. W ciągu dnia będzie się jednak w tych regionach rozpogadzać i po południu powinno się już zrobić słonecznie. Na pozostałym obszarze Polski od rana pogodnie z zachmurzeniem małym do umiarkowanego, dopiero późnym popołudniem na zachodzie przybędzie chmur, pojawią się przelotne opady deszczu i burze. Temperatura maksymalna wyniesie od 24-26 stopni na północnym wschodzie, do 29-32 stopni na Dolnym Śląsku i Opolszczyźnie. Niedziela w kraju na ogół pogodna z zachmurzeniem małym do umiarkowanego, choć miejscami, w drugiej części dnia mogą pojawić się przelotne opady deszczu i burze – głównie na południu i zachodzie. Termometry wskażą maksymalnie 23-26 stopni na Pomorzu i wzdłuż wybrzeża Bałtyku, 27-29 stopni na przeważającym obszarze kraju i miejscami 30 stopni na Lubelszczyźnie i Roztoczu. W poniedziałek czeka nas zmiana pogody. Początkowo ładnie będzie jeszcze na wschodzie, ale w ciągu dnia z zachodu na wschód będzie przemieszczał się przez Polskę chłodny front atmosferyczny, który przyniesie dużo opadów przelotnych i burz. Najmocniej będzie padać po południu w pasie od Warmii, Mazur i Podlasia po Opolszczyznę i Górny Śląsk. Sporo deszczu również w nocy. Ponadto burzom mogą towarzyszyć inne gwałtowne zjawiska – porywisty wiatr i opady gradu. Zachowajmy ostrożność! Przejście frontu widoczne będzie w rozkładzie temperatur – podczas gdy na wschodzie dojdą do 29-32 stopni, na zachodzie i północnym zachodzie maksymalnie już tylko 22-24 stopnie. We wtorek deszczu mniej, choć na wschodzie i południowym wschodzie może padać do końca dnia. Na zachodzie zachmurzenie umiarkowane, a przelotny deszcz tylko lokalnie. Temperatury maksymalne od 22 do 24 stopni, tylko na Lubelszczyźnie i Roztoczu 23-27 stopni. W kolejnych dniach spodziewać się możemy pogody „w kratkę” – przeważać będzie zachmurzenie umiarkowane, miejscami wzrastające do dużego, z przelotnymi opadami deszczu. Temperatury maksymalne na ogół od 21 do 25 stopni. Wiele wskazuje na to, że podobna aura utrzyma się także przez długi weekend, choć z ostateczną prognozą poczekajmy jeszcze do przyszłego tygodnia.
weather  96 Prognoza pogody na tydzień 16.08-22.08.2014 15.08.2014 13:51 Choć do końca astronomicznego lata jest jeszcze ponad miesiąc, to zawsze kiedy w drugiej połowie sierpnia idąc rano do pracy widzę rosę na samochodach, mówię - to już początek końca lata, czas na jesień. A zjawisko takie obserwuję już od trzech dni. Reklama Moją teorię (bo ja osobiście o takiej teorii nie słyszałem) zdają się potwierdzać prognozowane temperatury do końca miesiąca, które w zależności od regionu Polski oscylują w okolicach lub są poniżej średniej temperatury wieloletniej, czyli około 18-23 stopni. Tak więc upały do końca miesiąca raczej nam nie grożą. Ale przyjrzyjmy się bardziej szczegółowo jaka pogoda czaka nas w nadchodzącym tygodniu. Na prognostycznych mapach ciśnienia atmosferycznego modelu ECMWF, który moim zdaniem najlepiej sprawdza się w prognozowaniu do dwóch tygodni naprzód (i nie mówię tu o prognozach szczegółowych, tylko o tendencji w pogodzie, czyli czy będzie słonecznie czy pochmurno z opadami, czy będzie cieplej czy chłodniej) wynika, że w nadchodzącym tygodniu głównym ośrodkiem sterującym pogodą w Polsce będzie głęboki niż Skandynawski, który będzie kierował do kraju kolejne fronty atmosferyczne oraz chłodniejsze powietrze pochodzenia polarnego morskiego. Sobota pochmurna. W całym kraju zachmurzenie duże z przejaśnieniami lokalnie w czasie burz może wzrosnąć do całkowitego, występować będą przelotne opady deszczu i wspomniane już burze. Temperatura maksymalna wyniesie od 18-20 stopni na Pomorzu Zachodnim i Gdańskim oraz na Kielecczyźnie, Dolnym i Górnym Śląsku, w Małopolsce i na Podkarpaciu do 20-22 stopni na pozostałym obszarze. Najchłodniej będzie w górach tam tylko 13-16 stopni. Niedziela dość pogodna. W niedzielę zachmurzenie będzie umiarkowane lub duże. Dodatkowo miejscami będą pojawić się przelotne opady deszczu, a na wschodzie po południu prognozowane są burze. Termometry wskażą maksymalnie od 19 do 21 stopni, jedynie tak jak w sobotę najchłodniej będzie w górach gdzie prognozowane temperatury maksymalne wynoszą 14-17 stopni. W poniedziałek nadal dość pogodnie. Zachmurzenie duże z przejaśnieniami, choć na północy i północnym zachodzie zaznaczy się front atmosferyczny i tam miejscami zachmurzenie wzrośnie do całkowitego. Padać będzie jedynie w strefie oddziaływania wspomnianego wyżej frontu atmosferycznego. Dodatkowo w całym kraju wzrośnie prędkość wiatru. Wiał będzie umiarkowany okresami dość silny wiatr w porywach do 35-45km/h. Temperatura maksymalna wyniesie od 18-20 stopni na Pomorzu Zachodnim i Gdańskim przez 20-22 stopnie w pasie od Warmii, Mazur i Podlasia przez Kujawy, północne Mazowsze aż po Ziemię Lubuską i Dolny Śląsk, do 23-25 stopni na pozostałym obszarze. W górach chłodnej - 16-20 stopni. Wtorek pogodny. We wtorek rano zachmurzenie małe lub umiarkowane, a w ciągu dnia umiarkowane lokalnie zwłaszcza na północy i w górach duże. Opadów deszczu mogą spodziewać się jedynie mieszkający i wypoczywający nad morzem. Temperatury maksymalne od 19-21 stopni na Pomorzu Zachodnim i Gdańskim przez 20-23 stopnie w pasie od Warmii, Mazur i Podlasia przez Kujawy, Mazowsze aż po Ziemię Lubuską, Górny i Dolny Śląsk, do 24-26 stopni na pozostałym obszarze, miejscami na Roztoczu i Podkarpaciu 27 stopni. W górach nadal najchłodniej - 16-20 stopni. Od środy pochmurno z opadami. W tych dniach w całym kraju zachmurzenie będzie duże z przejaśnieniami choć lokalnie zwłaszcza na wschodzie będzie wzrastało do całkowitego. Przelotne opady deszczu na tą chwilę prognozowane są głównie w centrum i na wschodzie oraz na Pomorzu. Na wschodzie istnieje niewielkie ryzyko wystąpienia w tych dniach burz. Prognozowane temperatury maksymalne w te dni wynoszą od 18-20 stopni na Pomorzu Zachodnim i Gdańskim do 23-25 stopni na Lubelszczyźnie i Podkarpaciu, na pozostałym obszarze od 20 do 22 stopni, a w górach nadal tylko 16 -20 stopni. Noce już chłodne. Prognozowane temperatury minimalne w nadchodzącym tygodniu wynoszą od 10 do 14 stopni. Podsumowując zapowiada się pogodowa przeplatanka, z temperaturami rzędu 18-23 stopni i chłodnymi nocami.
weather  95 Prognoza pogody na tydzień 23.08-29.08.2014 22.08.2014 12:53 W ostatnim czasie pogoda przypomina nam o powoli zbliżającej się jesieni. W nowym tygodniu ten trend będzie kontynuowany, czekają nas niezbyt ciepłe, okresowo deszczowe dni.    Reklama W sobotę na ogół zachmurzenie małe i umiarkowane, ale miejscami, zwłaszcza na północnym wschodzie, zachodzie i w górach, wzrastające do dużego z przelotnymi opadami deszczu. Na Mazurach i Suwalszczyźnie niewykluczone nawet lokalne burze. Temperatura maksymalna od 18-19 stopni na Wybrzeżu, przez 20-22 stopnie na przeważającym obszarze, do 24-26 stopni na Roztoczu. Niedziela w prawie całym kraju rozpocznie się pochmurno i deszczowo. Najmniejsza szansa na opady nad Zatoką Gdańską, na Warmii i Mazurach. Najmocniej będzie padać w południowo-wschodniej części kraju. W ciągu dnia wszędzie deszcz lub deszcz przelotny, najsilniejszy w dzielnicach wschodnich. Na zachodzie z kolei opady będą zanikać i w ciągu dnia pojawią się przejaśnienia i rozpogodzenia. Chłodno – maksymalnie 14-18 stopni. W poniedziałek poprawa pogody. Chmury i zanikające słabe opady deszczu pozostaną jedynie na krańcach północnych i wschodnich, ale do czasu – po południu również tam się rozpogodzi. Poza tym zachmurzenie małe i umiarkowane. Temperatura maksymalna od 16 do 20 stopni. We wtorek i środę na ogół zachmurzenie duże z opadami deszczu i deszczu przelotnego. Temperatury nie będą przekraczać 20-21 stopni. W czwartek i piątek nadal pogoda „w kratkę”, choć występować będzie więcej przejaśnień i rozpogodzeń. Będzie też trochę cieplej – od 19 do 23 stopni.
weather  94 Prognoza pogody na tydzień 30.08-05.09.2014 29.08.2014 16:33 Koniec wakacji to smutny czas dla większości uczniów, tym razem również pogoda odzwierciedli ich nastrój – ostatni weekend sierpnia, a zwłaszcza niedziela, będzie pochmurny i deszczowy.     Reklama W sobotę na ogół zachmurzenie duże z występującymi miejscami opadami deszczu - głównie na wschodzie, północy i zachodzie. Na południu będzie się przejaśniać, a pod wieczór przejaśnienia i rozpogodzenia obejmą dodatkowo centrum kraju Temperatura maksymalna wyniesie od 18-19 stopni na północnym wschodzie, do 22-24 stopni na Dolnym Śląsku. Niedziela z zachmurzeniem dużym do całkowitego. W pierwszej części dnia opady w zachodniej połowie kraju oraz lokalnie na południu i południowym wschodzie. Po południu padać już będzie wszędzie, a dodatkowo w centrum i na południowym wschodzie możliwe są burze. Niedzielne opady mogą być miejscami dość intensywne. Temperatura maksymalna wyniesie od 16-19 stopni w zachodniej połowie kraju, do 22-24 na Lubelszczyźnie.   Poniedziałek będzie kolejnym pochmurnym dniem. Prawie wszędzie poza północno-wschodnią częścią kraju możemy spodziewać się opadów deszczu, na południu i w centrum także burz. W południowych dzielnicach kraju może padać dość intensywnie. Temperatura maksymalna od 17-19 stopni na zachodzie i południowym zachodzie do 23-24, lokalnie 25 stopni na Lubelszczyźnie. Wtorek na zachodzie jeszcze deszczowy, ale na wschodzie już się zacznie przejaśniać – tu zachmurzenie będzie w ciągu dnia malało do umiarkowanego, pod wieczór małego. Cieplej – maksymalnie od 20 do 24, a na Roztoczu lokalnie 25 stopni. Kolejne dni zdecydowanie ładniejsze – będzie pogodnie, z zachmurzeniem małym i umiarkowanym, tylko w górach miejscami dużym. W środę, czwartek i piątek temperatury maksymalne osiągną od 22 do 25 stopni, a lokalnie może być jeszcze trochę cieplej.
weather  93 Prognoza pogody na tydzień 06.09-12.09.2014 05.09.2014 11:23 Sobota słoneczna, niedziela również pogodna choć na zachodzie i w górach zachmurzenie wzrośnie i miejscami przelotnie popada, a nawet zagrzmi. A w tygodniu więcej chmur z przelotnymi opady deszczu, a po południu dodatkowo możliwe burze. Reklama W weekend słoneczną pogodę w dalszym ciągu będziemy zawdzięczali wyżowi znad Rosji. Jednak będzie on powoli słabł i odsuwał się na wschód, ustępując miejsca małemu niżowi, który obecnie znajduje się nad Morzem Norweskim. W sobotę i w niedzielę niż ten będzie powoli zbliżał się do naszej zachodniej granicy, by w ciągu tygodnia, blokowany przez wyż znad Rosji znaleźć się nad Bałtykiem. Dlatego też w tygodniu będziemy mieli na niebie sporo chmur i opadów deszczu. Ale przejdźmy do szczegółów. W sobotę na ogół zachmurzenie małe miejscami umiarkowane, jedynie w Sudetach i Karpatach oraz w Małopolsce, na Kielecczyźnie i Podkarpaciu umiarkowane miejscami duże. W górach dodatkowo występować będą miejscami przelotne opady deszczu i popołudniowe burze. Temperatura maksymalna wyniesie od 20-21 stopni na północnym wschodzie do 23-26 stopni na zachodzie i południowym zachodzie. Niedziela nadal na przeważającym obszarze kraju pogodna i słoneczna z zachmurzeniem małym miejscami wzrastającym do umiarkowanego, jedynie w Karpatach i Sudetach oraz w zachodniej Polsce w ciągu dnia zachmurzenie będzie większe - umiarkowane lokalnie duże, a po południu dodatkowo pojawią się przelotne opady deszczu i burze. Temperatura maksymalna wyniesie od 21-22 stopni na północnym wschodzie do 24-26 stopni na zachodzie i południowym zachodzie. Poniedziałek pogodny będzie jedynie na wschodzie kraju. Na pozostałym obszarze kraju zachmurzenie będzie duże z przejaśnieniami i z przelotnymi opadami deszczu, miejscami wystąpią burze. Temperatura maksymalna od 20-23 stopni na zachodzie, północy i północnym wschodzie do 24-25 stopni na pozostałym obszarze. Wtorek w całym kraju zachmurzenie będzie duże z przejaśnieniami. Jak wynika z prognoz przelotne opady deszczu mogą wystąpić w całym kraju, choć największe prawdopodobieństwo ich występowania na chwilę obecną jest na północy, wschodzie, w centrum oraz na południu i południowym wschodzie. Temperatura maksymalna wyniesie od 18-20 stopni na Pomorzu Zachodnim i Gdańskim do 23-25 stopni na Lubelszczyźnie i Podkarpaciu, na pozostałym obszarze od 20 do 23 stopni. W kolejnych dniach to nadal przewaga chmur – zachmurzenie będzie duże z przejaśnieniami. Miejscami występować przelotne opady deszczu, niewykluczone popołudniowe burze. W środę, czwartek i piątek prognozowane temperatury maksymalne wynoszą od 18 do 23 stopni.
weather  92 Prognoza pogody na tydzień 13.09-19.09.2014 12.09.2014 09:41 Najbliższy tydzień pod znakiem słonecznej i ciepłej pogody, jedynie w dzielnicach zachodnich i południowych Polski podczas weekendu więcej chmur oraz przelotne opady deszczu i burze. Reklama W sobotę Polska znajdować się będzie pomiędzy zatoką niskiego ciśnienia z frontem atmosferycznym na zachodzie kraju, a skrajem wyżu, który będzie się rozbudowywał nad zachodnią Rosją. W strefie frontowej, początkowo na krańcach zachodnich, a w ciągu dnia w całym pasie zachodnim i południowym Polski, za wyjątkiem Podkarpacia, pochmurno z przelotnymi opadami deszczu oraz burzami w godzinach popołudniowych. Na zachodzie opady lokalnie mogą być dość intensywne. Na pozostałym obszarze zachmurzenie umiarkowane i brak opadów. Temperatura maksymalna wyniesie od 21-22 stopni na Pomorzu oraz na południu i południowym zachodzie kraju, poprzez 23-25 stopni w centrum, do 26-27 stopni na Lubelszczyźnie. Niedziela pogodowo bardzo podobna do soboty. W dzielnicach zachodnich i południowych nadal zachmurzenie duże z opadami przelotnymi deszczu i pojedynczymi burzami, natomiast na pozostałym obszarze zachmurzenie umiarkowane, bez opadów. Temperatura maksymalna wyniesie od 20-22 stopni na południowym zachodzie oraz na Podlasiu, do 23-25 na pozostałym obszarze kraju, miejscami na Lubelszczyźnie i Kujawach do 26 stopni. W poniedziałek rozbudowujący się wyż znad zachodniej Rosji spowoduje słoneczną lub pogodną pogodę nad całym obszarem kraju. Jedynie w górach okresowo więcej chmur i możliwe miejscami przelotne opady deszczu Temperatura maksymalna od 19-20 stopni na Podlasiu do 23-24 stopni na zachodzie i Kujawach. Wtorek w całym kraju słoneczny i pogodny. Temperatura maksymalna wyniesie od 18-19 stopni na północnym wschodzie do 23-24 stopni na Ziemi Lubuskiej i Dolnym Śląsku. W kolejnych dniach pogodną i słoneczną aurę zapewni nam nadal rozległy wyż znad zachodniej Rosji. Przeważnie zachmurzenie małe lub okresowo umiarkowane, bez opadów. W środę, czwartek i piątek prognozowane temperatury maksymalne wynoszą od 18-20 stopni na Podlasiu, do 24-25 stopni na zachodzie.
weather  91 Prognoza pogody na tydzień 27.09-03.10.2014 26.09.2014 11:34 Najbliższy tydzień raczej pogodny, miejscami ze słabymi opadami deszczu oraz porannymi mgłami i silnymi zamgleniami. Reklama   W sobotę pogodę we wschodniej i południowej Polsce kształtować będzie zatoka niżowa z systemem okludujących się frontów atmosferycznych, przemieszczających się na południowy-wschód. Na tym obszarze oraz początkowo również w centrum zachmurzenie całkowite do dużego ze słabymi opadami deszczu lub mżawki. W ciągu dnia opady będą stopniowo zanikać i pod koniec dnia występować będą jedynie na krańcach południowo wschodnich. Na pozostałym obszarze pogodną i słoneczna aurę przyniesie nam rozbudowujący się wyż znad zachodnich Niemiec, który pod koniec dnia obejmie praktycznie całą Polskę. Temperatura maksymalna wynosić będzie od 13-14 stopni na Lubelszczyźnie i Podkarpaciu, do 16-18 stopni na pozostałym obszarze. W niedzielę centrum wyżu przemieści się nad zachodnią Ukrainę. Zachmurzenie małe lub umiarkowane, jedynie w pasie północnym oraz w godzinach popołudniowych na zachodzie Polski okresowo zachmurzenie duże, bez opadów. Rano lokalnie na południu mgły i silne zamglenia. Temperatura maksymalna wyniesie od 15-16 stopni na Podlasiu, do 19-20 stopni na Ziemi Lubuskiej i Dolnym Śląsku. W poniedziałek więcej chmur do zachmurzenia dużego z przejaśnieniami, na południu umiarkowane, ale nadal bez opadów. Temperatura maksymalna od 16-18 stopni na Podlasiu do 21-22 stopni na zachodzie. Wtorek pochmurny, lokalnie ze słabymi opadami mżawki lub deszczu na północy oraz na całym zachodzie kraju. Temperatura maksymalna wyniesie od 15-16 stopni na północnym wschodzie, do 20-21 stopni na Ziemi Lubuskiej i Dolnym Śląsku. W kolejnych dniach przeważnie pochmurno z przejaśnieniami. Lokalnie możliwe słabe opady deszczu, głównie w środę i w czwartek na południu. Od piątku słonecznie. W środę, czwartek i piątek prognozowane temperatury maksymalne wynoszą od 13-14 stopni na Podlasiu, do 17-19 stopni na zachodzie.
weather  90 Prognoza pogody na tydzień 11.10-17.10.2014 10.10.2014 13:12 Ciepłe powietrze z południowego zachodu, które jeszcze przez jakiś czas będzie napływać nad Polskę sprawi, że w najbliższych dniach w wielu miejscach zobaczymy na termometrach ponad 20 stopni, czyli sporo więcej niż to przewiduje średnia klimatyczna. Pojawią się za to opady deszczu, a w weekend nawet burze.    Reklama W sobotę najładniejsza pogoda czeka mieszkańców południowo-wschodniej Polski – tam przez cały dzień zachmurzenie małe i umiarkowane. Odwrotna sytuacja na północnym zachodzie – sobota będzie pochmurna z opadami deszczu i deszczu przelotnego, lokalnie możliwe burze. Na pozostałym obszarze na ogół zachmurzenie duże z przejaśnieniami i raczej bez opadów. Temperatura maksymalna od 15-19 stopni na północy do 20-23 stopni na pozostałym obszarze. W niedzielę również południowy wschód kraju będzie uprzywilejowany, występować tam będzie zachmurzenie umiarkowane do dużego i nie będzie padać, a temperatury sięgną 20-23 stopni. Poza tym na ogół zachmurzenie duże, a na północy duże do całkowitego z możliwymi słabymi, lokalnymi opadami deszczu. Temperatury maksymalne 17-20 stopni, tylko na północy 15-17 stopni. Poniedziałek i wtorek przeważnie pochmurne, a najlepsza pogoda ze sporą ilością przejaśnień konsekwentnie będzie się utrzymywać na południowym wschodzie. W poniedziałek pod wieczór słabe opady deszczu spodziewane są na Wybrzeżu, natomiast we wtorek popada na północy, zachodzie i miejscami w centrum. Temperatury maksymalne w poniedziałek od 15-19 stopni na północy do 20-23 na pozostałym obszarze, a we wtorek od 16-19 na północy i zachodzie do 22-24, lokalnie nawet 25 stopni na Lubelszczyźnie i Roztoczu. Środa również pochmurna, a słaby deszcz możliwy w całym kraju. Temperatury maksymalne od 14-15 stopni nad morzem, do 18-20 na południowym wschodzie. Kolejne dni już chłodniejsze – termometry w czwartek wskażą maksymalnie 13-14 stopni na północy i 15-17 na pozostałym obszarze, a w piątek jeszcze 1-2 stopnie mniej. Będzie raczej pochmurno i w całym kraju może popadać deszcz.
weather  89 Prognoza pogody na tydzień 18.10-24.10.2014 17.10.2014 12:14 Weekend zapowiada się dość pogodnie i ciepło, miejscami termometry wskażą ponad 20 stopni. Zmiana pogody nastąpi w poniedziałek. Reklama   W sobotę:  Zachmurzenie duże z przejaśnieniami. Najwięcej przejaśnień na wschodzie i południowym zachodzie. Temperatura maksymalna od 7-9 stopni na północnym wschodzie przez 13-15 stopni w centrum do  17-19 stopni na zachodzie. W nocy na wschodzie miejscami przygruntowe przymrozki /-/ 1 do /-/2 stopni. W niedzielę: Na zachodzie zachmurzenie umiarkowane i małe, w centrum i na wschodzie początkowo duże z przejaśnieniami w ciągu dnia do umiarkowanego i małego. Wieczorem zachmurzy się na północy i w nocy w tym rejonie możliwe opady przelotne deszczu. Temperatura maksymalna od 14-16 stopni na północnym wschodzie do 21-23 stopnie na zachodzie. W poniedziałek: Zachmurzenie duże z opadami przelotnymi deszczu. Temperatura maksymalna od 14-16 stopni na północnym wschodzie do 17-19 stopni na zachodzie. Okresami silniejszy wiatr. Wtorek: Zachmurzenie duże okresami całkowite. Opady deszczu początkowo na północy i zachodzie, w ciągu dnia strefa opadów obejmie cały kraj. Temperatura maksymalna od 11-12 stopni na północnym wschodzie do 13-15 stopni na zachodzie. Środa pochmurna i deszczowa w całym kraju. Temperatura maksymalna od 8-9 stopni na północnym wschodzie do 11-12 stopni na zachodzie. Kolejne dni pochmurne z przejaśnieniami, okresami opady deszczu.  Będzie chłodno od 6-8 stopni na północnym wschodzie do 10-12 stopni na zachodzie.
weather  88 Prognoza pogody na tydzień 25.10-31.10.2014 24.10.2014 12:14 Weekend będzie pogodny lecz rano temperatury przypomną nam o zbliżającej się zimie. Słoneczną pogodę w sobotę i niedzielę zapewni nam wyż znad Rosji. Za sprawa tego wyżu nad Polskę napływać  suche ale mroźne powietrze pochodzenia arktycznego. Reklama   W sobotę:  Na przeważającym obszarze kraju zachmurzenie małe i umiarkowane na wschodzie bezchmurnie, jedynie na północy i północnym zachodzie zachmurzenie duże. Na krańcach północno-zachodnich niewykluczone słabe opady deszczu. Temperatura maksymalna od 3-4 stopni na północnym wschodzie przez 6-8 stopni w centrum do 10-12 stopni na południowym zachodzie. W nocy na wschodzie (-4)  (-2) stopni, w centrum (-2) - 1 stopnia. Na pozostałym obszarze Polski z wyjątkiem północnego zachodu i zachodu przygruntowe przymrozki. Na wschodzie i północy okresami silniejszy wiatr. W niedzielę: Zachmurzenie małe i umiarkowane, tylko na północy i północnym zachodzie zachmurzenie duże  z przejaśnieniami. Temperatura maksymalna od 6-8 stopni na północnym wschodzie przez 10-12 stopni w centrum do 13-14 stopni na zachodzie. W nocy na wschodzie i południu od (-4) do (-2) stopni . Na pozostałym obszarze Polski z wyjątkiem północy przygruntowe przymrozki. W poniedziałek: Na północy zachmurzenie duże z przejaśnieniami. Na pozostałym obszarze Polski zachmurzenie umiarkowane i małe. Miejscami szczególnie na wschodzie i południu rozpogodzenia do bezchmurnego nieba. Temperatura maksymalna od 10-12 stopni na wschodzie do 13-15 stopni na zachodzie. W nocy na wschodzie i południu od (-4) do (-2) stopni . Na pozostałym obszarze Polski z wyjątkiem północy przygruntowe przymrozki. Kolejne dni pogodne i dość pogodne, bez opadów. Od czwartku większe zachmurzenie ale nadal bez opadów.  Będzie nieco cieplej temperatury maksymalne od 10 do 13 stopni. W nocy temperatury ujemne tylko na południowym wschodzie, w strefie rozpogodzeń możliwe przygruntowe przymrozki.
weather  87 Prognoza pogody na tydzień 01-07.11.2014 31.10.2014 13:03 Najbliższy tydzień ciepły i raczej pogodny, miejscami w ciągu nocy i nad ranem z mgłami i silnymi zamgleniami. Reklama W sobotę pogodę w Polsce kształtować będzie klin wyżu znad Białorusi. Na północy wpływ frontu ciepłego związanego z niżem znad Islandii. Zachmurzenie od dużego w pasie południowym i następnie centralnym kraju, po całkowite na północy. Miejscami w pasie północnym i początkowo centralnym występować mogą słabe opady mżawki. Pod koniec dnia na południowym zachodzie i południu przejaśnienia.  Temperatura maksymalna wyniesie od 7-8 stopni na Podlasiu i Lubelszczyźnie do 16-18 stopni na Ziemi Lubuskiej . Temperatura maksymalna wynosić będzie od 13-14 stopni na Lubelszczyźnie i Podkarpaciu, do 16-18 stopni na pozostałym obszarze. W niedzielę w dalszym ciągu wpływ klina wyżowego. Nad ranem zachmurzenie duże z silnymi zamgleniami oraz lokalnymi mgłami. W ciągu dnia przejaśnienia. Temperatura maksymalna wyniesie od 9-10 stopni w całym pasie wschodnim kraju, do 16-18 stopni na Ziemi Lubuskiej. W poniedziałek centrum wyżu przemieści się na Ukrainę.  Zachmurzenie od małego na południu, poprzez umiarkowane w centrum do dużego na północnym zachodzie. Temperatura maksymalna od 10-11 stopni na Podlasiu do 16-17 stopni na zachodzie. W kolejnych dniach przeważnie pochmurno z przejaśnieniami. Bez opadów. Z południowego zachodu napływać będzie ciepłe powietrze pochodzenia zwrotnikowego. Od czwartku więcej chmur i miejscami możliwe słabe opady deszczu. Temperatury maksymalne wynoszą od 10-12 stopni na Podlasiu, do 14-16 stopni na zachodzie i południu.
weather  86 Prognoza pogody na tydzień 08-14.11.2014 06.11.2014 23:39 Najbliższy tydzień znów ciepły, choć tym razem będzie pochmurno, a w ciągu nocy i przed południem znów będą występowały mgły i silne zamglenia. Reklama Przygotowując się do napisania prognozy pogody na nadchodzący tydzień, znów jak to mam w zwyczaju przeglądałem prognostyczne mapy modelu ECMWF przedstawiające rozkład ciśnienia atmosferycznego na poziomie morza oraz geopotencjału w wyższych warstwach atmosfery. Z dzisiejszych map rozkładu ciśnienia atmosferycznego na poziomie morza wynika, że silnie rozbudowany wyż wschodnioeuropejski krańcami będzie sięgał obszaru Polski i będzie blokował silnie rozwinięty niż islandzki, który przesunięty będzie na południe od normalnego położenia i będzie zajmował bardzo rozległy obszar (prawie cały północny Atlantyk, zachodnią część Morza Śródziemnego, Europę Środkową i Zachodnią) Przeglądając i porównując rozkład ciśnienia w nadchodzącym tygodniu z „Katalogiem typów cyrkulacji atmosferycznej (1976-1990)” opracowanym przez B. Osuchowska – Klein (IMGW. Warszawa 1991), łatwo stwierdzić, że odpowiada ona typowi BE, czyli południowej cyrkulacji pośredniej między cyrkulacją cyklonalną a antycyklonalną. Cyrkulacja ta występuje tylko jesienią, a średni czas jej trwania wynosi 5 dni. Pogoda w tym typie cyrkulacji charakteryzuje się: zachmurzeniem dużym z przejaśnieniami (przez  chmury warstwowe i warstwowo-kłębiaste – St, Sc, Ns), słabymi lokalnymi opadami deszczu ciągłego lub mżawki, średnimi temperaturami wyższymi o 1-6 stopni od wartości typowych dla danej pory roku, wiatrem słaby do umiarkowanego z kierunków południowo-wschodnich i wschodnich (w górach często występuje halny), a nocą słabymi wizualnościami ograniczonymi przez silne zamglenia i mgły. Ale za nim taka cyrkulacja nastąpi, to w sobotę nad wschodnią Polska będzie w dalszym ciągu znajdował się pofalowany front chłodny łączący niż nad północno zachodniej Rosji z niżem znad południowych Włoch. Dlatego też w sobotę na przeważającym obszarze kraju zachmurzenie będzie całkowite miejscami duże z opadami deszczu. Prognozy wskazują, że najwięcej opadów należy spodziewać się na obszarze od Śląska i Małopolski, przez centrum kraju, po Mazury i Podlasie, gdzie prognozowana suma opadów wynosi od 5 mm do 10 mm, miejscami do 15mm. Lepsza pogoda będzie występowała jedynie na Pomorzu oraz na zachodzie kraju, gdzie zachmurzenie w ciągu dnia będzie duże miejscami umiarkowane, ale rano będą występowały silne zamglenia oraz mgły. Temperatura maksymalna wyniesie od 9-11 stopni na przeważającym obszarze kraju, przez 12-13 stopni na zachodzie i południowym zachodzie do 15-17 stopni na Podkarpaciu i Lubelszczyźnie. Niedziela pochmurna. W niedzielę zachmurzenie będzie całkowite miejscami duże. Rano silne zamglenia i miejscami mgły, a dodatkowo przed południem na wschodzie kraju mogą jeszcze pojawiać się lokalne słabe opady deszczu lub mżawki. W ciągu dnia nastąpi poprawa widzialność, choć zamglenia w wielu miejscach w kraju mogą utrzymywać się przez cały dzień. Wieczorem znów zaczną pojawiać się silne zamglenia, a miejscami nawet mgły. Temperatura maksymalna wyniesie od 9-10 stopni w północnej Polsce do 13-15 stopni Na podkarpaciu i Lubelszczyźnie, na pozostałym obszarze wyniesie od 10 do 12 stopni. Wiatr słaby i umiarkowany z kierunków wschodnich i południowo-wschodnich. Od poniedziałku do piątku - zachmurzenie przeważnie duże z przejaśnieniami do umiarkowanego. Nocami oraz w godzinach przedpołudniowych silne zamglenia i mgły, a dodatkowo miejscami mogą pojawiać się słabe opady deszczu. Prognozowana temperatura maksymalna od poniedziałku do środy wyniesie: od 10-13 stopni w północnej Polsce do 14-17 stopni w południowej Polsce. Od czwartku prognozowany jest lekki spadek temperatury o ok. 2 stopnie. Wiatr południowo-wschodni słaby do umiarkowanego. Podsumowując, wydaje się, że trafnie określiłem typ cyrkulacji nad Polską w nadchodzącym tygodniu. A co z zimą? Jak na razie, żadne prognozy jej nie „widzą”, przynajmniej jeśli chodzi o nadchodzące dwa tygodnie. J
weather  85 Prognoza pogody na tydzień 15.11-21.11.2014 14.11.2014 14:34 W ostatnich dniach mogliśmy doświadczać wyjątkowo wysokich jak na listopad temperatur, na południu kraju przekraczających normę klimatyczną nawet o ok. 10 stopni. Nadchodzące dni już tak ciepłe nie będą, choć do zimowych temperatur jeszcze wciąż daleko. Ponadto czeka nas nieco bardziej dynamiczny pogodowo okres z większą ilością opadów deszczu.    Reklama Sobota na ogół pochmurna. Na przejaśnienia, a miejscami rozpogodzenia mogą liczyć mieszkańcy południowej Polski (poza Dolnym Śląskiem), zwłaszcza Podkarpacia i Małopolski.  Na północy, w centrum i na zachodzie niewykluczone miejscami opady mżawki. Nieco silniejszy wschodni wiatr. Temperatury maksymalne od 4-6 stopni na północnym wschodzie do 12-14 na południu i południowym zachodzie. W niedzielę także dużo chmur, niewielkie przejaśnienia we wschodniej części kraju. Po południu od zachodu nasunie się strefa opadów deszczu która do wieczora obejmie mniej więcej połowę kraju. Wysoko w górach może padać śnieg. Temperatury maksymalne od 5-7 stopni na północnym wschodzie, do 12-13 stopni na południu i południowym zachodzie. W dniach od poniedziałku do środy Polska pozostanie pochmurna. Okresami popada – głównie w południowej połowie kraju i w pasie centralnym, choć deszcz możliwy także na pozostałym obszarze. Wysoko w górach śnieg. Będą także występować liczne zamglenia, zwłaszcza nocami. Temperatury maksymalne: w poniedziałek od 5-6 na północnym wschodzie do 10-12 na południowym zachodzie, we wtorek od 4-6 na Mazurach i Suwalszczyźnie do 10-12 na południu, a w środę od 4-6 stopni na Podlasiu do 9-11 na Podkarpaciu i Roztoczu. Nocami na ogół od 2 do 5 stopni. Czwartej i piątek bez większych zmian – nadal pochmurno, zachmurzenie duże do całkowitego z niewielkimi przejaśnieniami, miejscami słabe opady deszczu. Temperatury maksymalne w dzień na ogół 5-10 stopni, w nocy 2-5 stopni. A zimy póki co nie widać…
weather  84 Prognoza pogody na tydzień 22.11-28.11.2014 21.11.2014 14:06 Nadchodzący tydzień nadal pochmurny z niewielkimi przejaśnieniami. W nocy miejscami silne zamglenia i mgły. Reklama   W sobotę: Na przeważający obszarze Polski pochmurno miejscami niewykluczone opady mżawki. Na wschodzie miejscami możliwe słabe opady śniegu i deszczu ze śniegiem. Niewielkie przejaśnienia na zachodzie, południu i miejscami na północy. Popołudniu w tym rejonie możliwe większe przejaśnienia. Noc na wschodzie i w centrum mglista. Temperatura maksymalna od 1-2 stopni na północnym wschodzie i wschodzie przez 3-4 stopnie w centrum do  5-7 stopni na południu, zachodzie i Wybrzeżu. Temperatura minimalna na wschodzie i miejscami na południu (-2) do (-1) stopnia, w centrum około 0 stopni, do 2-3 stopni na północnym zachodzie. Na obszarze kraju z wyjątkiem północnego zachodu przygruntowe przymrozki. Wiatr z kierunków zmiennych, słaby na zachodzie okresami umiarkowany. W niedzielę: Na wschodzie zachmurzenie całkowite i duże miejscami niewykluczone opady mżawki, na pozostałym obszarze Polski duże miejscami umiarkowane, w nocy miejscami możliwe większe przejaśnienia. Rano i w nocy miejscami silne zamglenia i mgły. Temperatura maksymalna od 0-1 stopnia na wschodzie przez 2-3 stopnie w centrum do 6-8 stopni na zachodzie. Temperatura minimalna na wschodzie (-7)-(5) stopni, w centrum i na południu (-3) do (-1) stopni, natomiast na zachodzie 2-4 stopni. Na zachodzie miejscami przygruntowe przymrozki. W poniedziałek: Na zachodzie i Wybrzeżu zachmurzenie duże do całkowitego z opadami deszczu lub mżawki. Na pozostałym obszarze Polski zachmurzenie duże z przejaśnieniami i rozpogodzeniami na południu kraju. Strefa opadów będzie powoli przemieszczać się w stronę centrum kraju.  Na Podlasiu i Suwalszczyźnie miejscami w nocy możliwe opady śniegu lub opady marznące deszczu lub mżawki. Temperatura maksymalna od (-2)-0 stopni na  północnym wschodzie przez 2-4 stopnie w centrum do 7-9 stopni na zachodzie. Temperatura minimalna od (-3) do (-1) stopnia na wschodzie przez 0-2 stopnie w centrum do 3-4 stopni na zachodzie . W centrum i na południu przygruntowe przymrozki. Kolejne dni pochmurne z przejaśnieniami miejscami możliwe słabe opady mżawki.  Będzie nieco cieplej temperatury maksymalne od 3-4 stopni na wschodzie do 5-7 stopni na pozostałym obszarze kraju. W nocy miejscami możliwe przygruntowe przymrozki, szczególnie na wschodzie i południu. Od czwartku nieco chłodniej w dzień temperatura dodatnia w nocy  w centrum około 0 stopni na wschodzie ujemna.
weather  83 Prognoza pogody na tydzień 29.11-05.12.2014 28.11.2014 13:28 W nadchodzącym tygodniu więcej przejaśnień lecz zimno. Reklama W sobotę: Zachmurzenie duże z przejaśnieniami, na wschodzie okresami całkowite. W ciągu dnia na północy, zachodzie a następnie na południu rozpogodzenia do małego miejscami bezchmurnie. W nocy na wschodzie i w centrum zachmurzenie duże z przejaśnieniami na pozostałym obszarze początkowo pogodnie. W drugiej części nocy wzrost zachmurzenia do dużego z przejaśnieniami. Temperatura maksymalna od (-4)-(-3) stopni na Podlasiu do (-2)-0 stopni na pozostałym obszarze, na południu miejscami 0-1 stopnia. Temperatura minimalna od (-10)-(-8) stopni na Podlasiu do (-6)-(-4) stopni na pozostałym obszarze. Wiatr wschodni, słaby okresami umiarkowany. W niedzielę: Zachmurzenie duże i umiarkowane miejscami rozpogodzenia do małego i bezchmurnego nieba. W nocy na przeważającym obszarze kraju zachmurzenie małe i umiarkowane miejscami bezchmurnie wzrastające nad ranem w pasie Polski centralnej do dużego. Na południu umiarkowane do dużego.  Nad ranem w górach możliwe słabe opady śniegu. Temperatura maksymalna od (-4)-(-3) stopni na Podlasiu do (-2)-0 stopni na pozostałym obszarze, tylko na południu 0-1 stopnia. Temperatura minimalna od (-11)-(-9) stopni na Podlasiu przez (-8)-(-6) stopni na wschodzie i w centrum do (-5)-(-3) stopni na południu i zachodzie. Wiatr wschodni, słaby okresami umiarkowany. W poniedziałek: Na północy Polski zachmurzenie małe i umiarkowane miejscami bezchmurnie. W pasie  Polski centralnej duże z przejaśnieniami, w nocy możliwe większe rozpogodzenia. Na południu zachmurzenie duże miejscami całkowite w górach możliwe słabe opady śniegu. Temperatura maksymalna od (-4)-(-3) stopni na Podlasiu do (-2)-0 stopni na pozostałym obszarze, tylko na południu miejscami 0-1 stopnia. Temperatura minimalna od (-10)-(-9) stopni na Podlasiu przez (-8)-(-6) stopni na wschodzie i w centrum do (-5)-(-3) stopni na południu i zachodzie. Wiatr wschodni, umiarkowany okresami w porywach dość silny. Kolejne dni pochmurne z przejaśnieniami. W środę miejscami możliwe słabe opady śniegu. W czwartek opady deszczu ze śniegiem i deszczu lokalnie niewykluczone opady marznące deszczu lub mżawki.  Od czwartku będzie nieco cieplej temperatury maksymalne od 1-2 stopni na wschodzie i w centrum do 3-4 stopni na północy i zachodzie. W nocy temperatura minimalna (-1)-0 stopni.
weather  82 Prognoza pogody na tydzień 06-12.12.2014 04.12.2014 23:41 Nadchodzący tydzień pochmurny, miejscami możliwe słabe opady śniegu. Reklama W sobotę: Na krańcach wschodnich do południa zachmurzenie duże z przejaśnieniami. Na pozostałym obszarze Polski pochmurno i mglisto. Początkowo na południu opady śniegu z deszczem, deszczu i mżawki, miejscami opady mogą być marznące. W górach opady śniegu i śniegu z deszczem. W ciągu dnia strefa opadów będzie się przemieszczać w kierunku północnego wschodu obejmując swym zasięgiem kolejne dzielnice kraju. Temperatura maksymalna od (-1)-0 stopni na Podlasiu do 1-3 stopni na pozostałym obszarze, tylko na południu miejscami 4-5 stopni. Temperatura minimalna od (-5)-(-2) stopni na wschodzie i w centrum do 0-2 stopni na południu i zachodzie. Wiatr z kierunków zmiennych, słaby okresami umiarkowany. W niedzielę: Kolejny pochmurny dzień. Rano i wieczorem w wielu miejscach będą występowały mgły.  Miejscami mogą występować słabe opady deszczu lub mżawki. W centrum i na wschodzie niewykluczone słabe opady śniegu lub śniegu z deszczem. W ciągu dnia możliwe niewielki przejaśnienia na północy i zachodzie kraju. Temperatura maksymalna od 0-2 stopni na wschodzie i w centrum do 2-3 stopni na pozostałym obszarze. Temperatura minimalna od (-2)-(-0) stopni na wschodzie w centrum i na południu do 0-2 stopni na zachodzie i wybrzeżu. Wiatr południowo-zachodni i zachodni, tylko na południu północno-zachodni, słaby okresami umiarkowany. W poniedziałek: Pochmurno, miejscami będą występowały opady śniegu z deszczem, deszczu i mżawki. Rano lokalnie możliwe słabe opady śniegu. Temperatura maksymalna od (-1)-0 stopni na wschodzie przez 0-1 stopnia w centrum do 2-4 stopni na zachodzie i wybrzeżu . Temperatura minimalna od (-2) do 0 stopni tylko na wybrzeżu 1-2 stopni. Wiatr południowy i południowo-zachodni, słaby okresami umiarkowany. Kolejne dni pochmurne z przejaśnieniami.  Okresami możliwe opady śniegu z deszczem, deszczu i mżawki. Rano i w nocy miejscami możliwe słabe opady śniegu.  W zachodniej części Polski temperatura maksymalna od 3 do 5 stopni, temperatura minimalna od 0 do 3 stopni. Na wschodzie i w centrum kraju  temperatura maksymalna od 1 do 2 stopni, temperatura minimalna od (-2) do 0 stopni.
weather  81 Prognoza pogody na tydzień 13-19.12.2014 11.12.2014 21:06 Najbliższy tydzień stosunkowo ciepły, ale pochmurny z opadami. Od środy znowu dość silny i porywisty wiatr. Reklama W sobotę pogodę w Polsce kształtować tylna część układu niżowego znad Zatoki Fińskiej, w strefie pofalowanego, rozmywającego się frontu chłodnego. W całym pasie północnym, zachodnim oraz częściowo w centrum zachmurzenie całkowite do dużego z przelotnymi opadami deszczu, które w ciągu dnia od północy kraju stopniowo będą zanikać. Na pozostałym obszarze oraz po południu na całym Pomorzu miejscami przejaśnienia i brak opadów. Ciepło. Temperatura maksymalna wyniesie od 5-6 stopni na Pomorzu, poprzez 7-8 stopni na przeważającym obszarze do 9-10 stopni na Dolnym Śląsku. W niedzielę nad Polską zaznaczy się wpływ klina wyżowego z centrum wyżu znad Atlantyku. Zachmurzenie duże z przejaśnieniami, jedynie na wschodzie i południu więcej chmur i tam miejscami możliwe słabe opady deszczu i deszczu ze śniegiem. Temperatura maksymalna wyniesie od 1-2 stopni na Podlasiu do 4-5  stopni na Śląsku. W poniedziałek skraj niżu znad Morza Norweskiego.  Zachmurzenie duże, miejscami ze słabymi opadami deszczu w dzień oraz deszczu ze śniegiem i śniegu nad ranem, wieczorem oraz w nocy. Temperatura maksymalna od 2-3 stopni na Podlasiu i Mazurach do 6-7 stopni na południu. W kolejnych dniach przeważnie pochmurno z opadami deszczu w dzień oraz deszczu ze śniegiem i śniegu w nocy. Od środy silny wiatr. Temperatury maksymalne wynoszą od 3-5 stopni na północnym wschodzie do 7-9 stopni na zachodzie.
weather  80 Prognoza pogody na tydzień 20-26.12.2014 18.12.2014 21:02 Kolejny tydzień niestety pochmurny i deszczowy oraz początkowo wietrzny. Opady śniegu jedynie w górach oraz miejscami w godzinach nocnych na wschodzie kraju. Reklama W sobotę pogodę w Polsce kształtować będzie głęboki niż znad Finlandii z systemem frontów atmosferycznych. Zachmurzenie duże do całkowitego, z opadami przelotnymi deszczu. Pod wieczór na północy oraz w górach występować będą opady deszczu ze śniegiem oraz miejscami śniegu. Stosunkowo najmniej opadów na południu w ciągu dnia oraz początkowo w dzielnicach centralnych. Wiatr dość silny i porywisty. Temperatura maksymalna wyniesie od 4-5 stopni na Podlasiu i Mazurach do 7-8 stopni na Dolnym Śląsku. W niedzielę Polska znajdzie się w tylnej części niżu, którego centrum przemieści się nad Morze Białe. Zachmurzenie całkowite do dużego z opadami deszczu na południu, początkowo również na wschodzie oraz na północnym zachodzie w godzinach wieczornych. Nad ranem, a zwłaszcza w górach miejscami opady mieszane deszczu ze śniegiem oraz opady śniegu. Nad pozostałym obszarze przejaśnienia. Wiatr jedynie nad ranem porywisty, słabnący nieznacznie w ciągu dnia. Temperatura maksymalna wyniesie od 2-3 stopni na Suwalszczyźnie do 6-7 stopni na południowym zachodzie. W poniedziałek będziemy pod wpływem kolejnego niżu z centrum nad Bałtykiem z systemem frontów atmosferycznych. Zachmurzenie całkowite z opadami deszczu, miejscami dość intensywnymi. W górach oraz nad ranem w pasie wschodnim opady śniegu oraz deszczu ze śniegiem. Wiatr dość silny do silnego i porywistego na obszarze całego kraju. Cieplej. Temperatura maksymalna od 4-5 stopni na Podlasiu do 10-11 stopni na Ziemi Lubuskiej. W kolejnych dniach przeważnie pochmurno z opadami deszczu w dzień oraz miejscami deszczu ze śniegiem i śniegu w nocy. Nadal ciepło. Temperatury maksymalne wynoszą od 4-6 stopni na północnym wschodzie do 8-11 stopni na zachodzie.
weather  79 Prognoza pogody na Wigilię i Święta Bożego Narodzenia 23.12.2014 13:13 Bardzo dynamiczna sytuacja atmosferyczna, z jaką mamy do czynienia w ostatnim czasie, sprawia, że przewidzenie pogody nawet na 3-4 dni do przodu jest trudne i trzeba się liczyć ze sporymi niepewnościami. Od kilku dni klaruje nam się jednak stały scenariusz pogodowy i dziś możemy przedstawić wysoce prawdopodobną prognozę na Święta. Zapraszamy do poznania szczegółów.    Reklama Wigilia Będzie w całym kraju wietrzna i prawie wszędzie pochmurna i deszczowa. Najmocniej będzie padać na północy; w centrum opady słabsze. Na południu bez opadów, zachmurzenie umiarkowane do dużego, a na Podhalu rozpogodzenia do zachmurzenia małego. Pod wieczór zachmurzy się na Dolnym Śląsku i Opolszczyźnie i tam może słabo popadać deszcz. Wszędzie dość silny i porywisty wiatr, w porywach do 50-60 km/h. Temperatury maksymalne jak na grudzień bardzo wysokie - od 6-7 stopni na północnym wschodzie, do 8-11 na pozostałym obszarze. W nocy również wietrznie i sporo opadów, ale na północy zacznie się ochładzać i tam nad ranem opady przejdą w deszcz ze śniegiem, lokalnie śnieg. Temperatury minimalne wyniosą od 0-2 stopni na krańcach północnych, przez 3-4 na przeważającym obszarze, do 5-6 na południu, na Lubelszczyźnie i Roztoczu. Boże Narodzenie będzie dniem przejściowym - od północy będzie postępowało ochłodzenie, a deszcz będzie przechodził w deszcz ze śniegiem i śnieg.  Najwięcej opadów wystąpi na północnym zachodzie i tam pod wieczór krajobrazy mogą się zabielić.  Po południu na Mazurach, Suwalszczyźnie i Podlasiu zacznie się przejaśniać. Rano jeszcze dość silnie powieje, ale stopniowo wiatr będzie słabł. Temperatury maksymalne od 1-3 stopni na północy do 5-7 na południu, ale uwaga - po południu temperatury będą szybko spadać i wieczorem cała północno-wschodnia część kraju już z lekkim mrozem, który w nocy obejmie niemal całą Polskę. Najchłodniej będzie na Podlasiu (-6)-(-5) stopni, a najcieplej na południu i zachodzie (-1)-1 stopień. W nocy na zachodzie, północnym zachodzie i w centrum spodziewamy się opadów śniegu, a początkowo na Ziemi Lubuskiej deszczu i deszczu ze śniegiem. Nad drogach ślisko! W drugi dzień Świąt północną część kraju obejmą przejaśnienia i rozpogodzenia. W pasie centralnym i południowym, oraz na zachodzie i południowym zachodzie miejscami będą występować słabe, zanikające opady śniegu. Temperatura maksymalna wyniesie od (-2)-(-1) stopnia na północnym wschodzie, do około 2 stopni na południu. W nocy słaby śnieg możliwy już tylko na krańcach południowych, a całą resztę kraju obejmą przejaśnienia i rozpogodzenia. Chwyci całkiem tęgi mróz, od (-7) do (-3) stopni, a niewykluczone że lokalnie temperatury spadną jeszcze bardziej. Sobota również zapowiada się dość pogodnie, w niedzielę chmur nieco więcej, a na północy może popadać śnieg. Temperatury maksymalne w dzień na ogół od (-2) do 1 stopnia, nocami od (-8) do (-3) stopni. Jak więc widać pogoda w tegoroczne Święta zaserwuje nam prawie wszystko co może, deszcz, śnieg, wiatr, wysokie i niskie temperatury. Przygotujmy się zatem najlepiej jak możemy na trudne warunki drogowe. Wybierającym się w podróż polecamy nasze narzędzie Pogoda w drodze, gdzie mogą Państwo sprawdzić warunki panujące na planowanej trasie przejazdu. Aby poznać szczegółową prognozę dla swojej lokalizacji, prosimy wpisać swoją miejscowość w okienku na górze strony. A teraz nie pozostaje nam nic innego jak życzyć Państwu radosnych i pogodnych (bez względu na aurę na zewnątrz) Świąt Bożego Narodzenia!
weather  78 Prognoza pogody na tydzień 27.12.2014-02.01.2015 25.12.2014 20:50 Następny tydzień zdecydowanie chłodniejszy i raczej pogodny. Jedynie miejscami ze słabymi, krótkotrwałymi opadami śniegu. Reklama W sobotę pogodę w Polsce kształtować będzie klin wyżowy znad zachodniej Rosji. Z północnego-wschodu napływać będzie chłodne powietrze kontynentalne. Zachmurzenie przeważnie umiarkowane do małego na północnym wschodzie. Jedynie na południowym wschodzie więcej chmur i tu miejscami możliwe słabe opady śniegu. Temperatura maksymalna wyniesie od 0-(-2) stopni nad morzem, w pasie zachodnim i południowym kraju, do (-4)-(-5) stopni na Podlasiu. W niedzielę podobny typ pogody przyniesie nam skraj wyżu znad Wysp Brytyjskich.Zachmurzenie od dużego w pasie południowym i na wschodzie, poprzez umiarkowane w dzielnicach centralnych, do małego na północnym zachodzie i następnie na zachodzie kraju. Temperatura maksymalna wyniesie od 0-(-2) stopni na Zachodnim Pomorzu, 0-1 stopnia nad samym morzem, do (-4)-(-5) stopni na Suwalszczyźnie. W poniedziałek zachodnia połowa Polski będzie pod wpływem ośrodka niżowego, którego centrum przemieszczać się będzie wzdłuż zachodniej granicy naszego kraju. Na tym obszarze zachmurzenie duże, z przelotnymi opadami śniegu. Na pozostałym obszarze zachmurzenie duże z przejaśnieniami i brak opadów. Temperatura maksymalna od 0-(-2) stopni na północnym zachodzie, około 0 stopni nad morzem, do (-5)-(-6) stopni na Podlasiu. W kolejnych dniach przeważnie pochmurno, okresowo z niewielkimi przejaśnieniami. Lokalnie bardzo słabe , krótkotrwałe opady śniegu. Temperatury maksymalne wynoszą od 1-3 stopni na całym Pomorzu, do (-4)-(-5) stopni na wschodzie.
weather  77 Prognoza pogody na tydzień 24-30.01.2015 23.01.2015 02:09 W nadchodzącym tygodniu wreszcie przyjdzie zima. W sobotę i w niedzielę na wschodzie kraju może spaść nawet do 10-15, miejscami do 20cm śniegu. Reklama W sobotę na wschód od linii Suwałki - Warszawa – Opole zachmurzenie całkowite z opadami śniegu, a na krańcach wschodnich i południowo-wschodnich (na Lubelszczyźnie i Podkarpaciu) z opadami mieszanymi deszczu i deszczu ze śniegiem. Na pozostałym obszarze zachmurzenie duże z przejaśnieniami, ale i tu miejscami mogą pojawić się słabe opady śniegu. Wieczorem od zachodnich województw będzie zbliżał się kolejny front, dlatego też zachmurzenie wzrośnie i wieczorem na Nizinie Szczecińskiej pojawią się opady śniegu. Temperatura maksymalna wyniesie od (-2)-(-1) stopnia na Mazurach i Suwalszczyźnie do 1-3 stopni na Podkarpaciu, Małopolsce i Lubelszczyźnie. Niedziela pochmurna z opadami śniegu. W niedzielę zachmurzenie przeważnie całkowite, jedynie na północy oraz w centrum duże z przejaśnieniami. Opady śniegu występować będą we wschodniej połowie kraju, a na pozostałym obszarze poprószy tylko miejscami. Temperatura maksymalna wyniesie od (-2)-0 stopni we wschodniej połowie kraju (z wyjątkiem Lubelszczyzny, gdzie temperatura wyniesie od 0-2 stopni) do 1-3 stopni na zachodzie. W poniedziałek pochmurno z lokalnymi słabymi opadami śniegu, głównie na wschodzie. Wieczorem na zachodzie pojawią się opady deszczu i deszczu ze śniegiem. Temperatura maksymalna wyniesie od (-2)-0 stopni we wschodniej połowie kraju do 1-2 stopni na zachodzie. We wtorek i w środę bez większych zmian. Będzie pochmurno, z opadami śniegu, na zachodzie kraju z racji wyższej temperatury przechodzącymi w opadami deszczu ze śniegiem lub deszczu. Jeśli chodzi o temperatury maksymalne to we wtorek będą wynosić od (-2)-(-1) stopnia na północnym wschodzie do około 2-4 stopni na zachodzie, w środę od około 0 stopni na północnym wschodzie do około 2-4 stopni na zachodzie. W czwartek i piątek 2-dniowej ocieplenie. Temperatury maksymalne wyniosą od 2-3 stopni na wschodzie 4-6 stopni na zachodzie, a co za tym idzie będzie padał głównie deszcz, choć na wschodzie i północy będą też występować opady mieszane deszczu ze śniegiem.
weather  76 Prognoza pogody na tydzień 31.01-06.02.2015 30.01.2015 00:43 W nadchodzącym tygodniu układem „sterującym” pogodą w Polsce będzie głęboki niż, który obecnie znajduje się nad Morzem Północnym i w ciągu kilku następnych dni będzie powoli przemieszczał się nad Bałtyk, a pod koniec następnego tygodnia  przemieści się nad Finlandię, ustępując miejsca kolejnemu niżowi, którego centrum będzie przemieszczało się znad Półwyspu Apenińskiego przez Bałkany nad Ukrainę. Reklama W sobotę początkowo w centrum i na wschodzie zachmurzenie całkowite z opadami deszczu, deszczu ze śniegiem i śniegu, a na zachodzie zachmurzenie duże. W ciągu dnia opady będą zanikały, a zachmurzenie będzie malało od południa. Wieczorem zachmurzenie całkowite miejscami duże z lokalnymi opadami śniegu występować będzie jedynie na północy kraju, nad reszta kraju zachmurzenie będzie duże do umiarkowanego. Temperatura maksymalna na przeważającym obszarze kraju wyniesie od 1 do 3 stopni, nieco cieplej będzie jedynie na Lubelszczyźnie 3-5 stopni, a chłodniej w górach (-3)-(-1) stopnia, wysoko w górach (-10)-(-7) stopni. Niedziela dość pogodna i bez opadów. W niedzielę zachmurzenie duże z lokalnymi przejaśnieniami. Temperatura maksymalna wyniesie od 1-2 stopni na Mazurach i Śląsku do  2-4 stopni na przeważającym obszarze kraju. Chłodniej w górach (-3)-(-1) stopnia, wysoko w górach (-10)-(-7) stopni. W kolejnych dniach pochmurno z opadami śniegu. Od poniedziałku do środy opady śniegu i deszczu ze śniegiem występować będą głównie na zachodzie i północy kraju, a od czwartku opady śniegu będą występowały głównie na południu, wschodzie i w centrum kraju. Będzie coraz chłodnej. Na początku przyszłego tygodnia w poniedziałek temperatury w ciągu dnia na przeważającym obszarze kraju w wyjątkiem gór i przedgórzy będą dodatnie, wyniosą od 1 do 4 stopni (na przedgórzach i pogórzach (-3)-(-1) stopnień, a wysoko w górach (-10)-(-6) stopni), a na koniec tygodnia w piątek na przeważającym obszarze kraju temperatury wyniosą od (-2) do (-0) stopni,  jedynie nieco cieplej na Nizinie Szczecińskiej, tam około 1 stopnia. W górach od (-8) do (-2) stopni. Noce z temperaturami ujemnymi, miejscami zwłaszcza na południu oraz przy rozpogadzaniach temperatury będą spadać poniżej (-10) stopni.
weather  75 Prognoza pogody na tydzień 07.02-13.02.2015 06.02.2015 01:16 Początek nadchodzącego tygodnia pochmurny z opadami śniegu i deszczu ze śniegiem, będzie silnie wiało. Reklama W sobotę: Na przeważającym obszarze kraju pochmurno miejscami występowały będą opady deszczu ze śniegiem i śniegu, na północy możliwe opady  deszczu. Jedynie na południu kraju bez opadów z większymi przejaśnienia i lokalnymi rozpogodzeniami.  W nocy na północnym zachodzie przejaśnienia i zanik opadów na pozostałym obszarze Polski nadal pochmurno z opadami śniegu Temperatura maksymalna od (-2)-0 stopni na południu do  3-5 stopni na Wybrzeżu. Temperatura minimalna od (-5)-(-3) stopni na południu do (-2)-0 stopni na zachodzie i Wybrzeżu. Wiatr zachodni, umiarkowany okresami dość silny. W niedzielę: Zachmurzenie początkowo całkowite i duże z opadami przelotnymi śniegu miejscami deszczu ze śniegiem. Po południu zanik opadów przejaśnienia i lokalne rozpogodzenia.  Noc bez opadów z przejaśnieniami i lokalnymi rozpogodzeniami. Temperatura maksymalna od (-1)-0 stopni na południu i północnym-wschodzie przez 1-2 stopnie w centrum do 3-4 stopni na zachodzie. Temperatura minimalna od (-7)-(6) stopni na południu i północnym-wschodzie , do (-5) do (-3) stopni na pozostałym obszarze kraju, na Wybrzeżu (-2)-(-1) stopnia. Wiatr północno-zachodni, umiarkowany okresami dość silny. W poniedziałek: Zachmurzenie duże z przejaśnieniami. Po południu wzrost zachmurzenia na zachodzie Polski w związku z podejściem kolejnej strefy frontowej.  W nocy na zachodzie zachmurzenie duże do całkowitego z lokalnymi opadami śniegu i deszczu ze śniegiem. W centrum i na wschodzie zachmurzenie małe i umiarkowane wzrastające do dużego. Temperatura maksymalna od (-3)-(-1) stopnia na  wschodzie i południu przez 0-1 stopnia w centrum do 3-5 stopni na zachodzie. Temperatura minimalna od (-10) do (-7) stopni na południu i wschodzie przez (-5)-(-3) stopnie w centrum do 0-2 stopni na zachodzie .  Wiatr północno-zachodni i zachodni , umiarkowany na wschodzie i południu okresami dość silny. Kolejne dni pochmurne z przejaśnieniami miejscami możliwe słabe opady mieszane deszczu i śniegu.  Od środy będzie nieco cieplej temperatury maksymalne od 0-2 stopni na wschodzie do 4-5 stopni na zachodzie kraju. W nocy na wschodzie i w centrum lekki mróz na zachodzie temperatura dodatnia.
weather  74 Prognoza pogody na tydzień 14.02-20.02.2015 12.02.2015 21:01 Przyszły tydzień pod wpływem układów wyżowych, przynoszących nam słoneczną i pogodną aurę nad Polską. Reklama W sobotę pogodę w Polsce kształtować będzie rozległy układ wyżowy znad zachodniej Ukrainy. Słonecznie przy bezchmurnym niebie lub małym zachmurzeniu, jedynie w pasie zachodnim początkowo możliwe zachmurzenie umiarkowane. Rano zanikające mgły i silne zamglenia. Temperatura maksymalna wyniesie od 3-4 stopni na północy i północnym wschodzie, poprzez 5-6 stopni w dzielnicach centralnych, do 7-8 stopni na południu i południowym wschodzie. W niedzielę wyż znad Ukrainy będzie się wypełniał, natomiast Polska będzie na skraju kolejnego wyżu rozbudowującego się nad Zatoką Fińską. Przeważnie zachmurzenie małe lub bezchmurne niebo, jedynie w pasie zachodnim oraz na całej północy nieco więcej chmur, ale i tu brak opadów. Temperatura maksymalna wyniesie od 2-4 stopni na Podlasiu i Mazurach, do 8-9 stopni na południowym zachodzie. W poniedziałek centrum układu wyżowego będzie powoli przemieszczać się nad północno zachodnią Rosję. Nadal nad Polską pogodne niebo przy zachmurzeniu małym do umiarkowanego. W ciągu dnia nieco silniejszy wiatr ze wschodu. Temperatura maksymalna od 0-1 stopnia na północnym wschodzie do 7-8 stopni na Śląsku i Ziemi Lubuskiej. W kolejnych dniach przeważnie pogodnie bez opadów, jedynie w środę lokalnie możliwe słabe opady  deszczu ze śniegiem lub śniegu, a w ciągu dnia opadów deszczu. Temperatury maksymalne będą wynosić od 2-4 stopni na północnym wschodzie, do 7-9 stopni na południowym zachodzie.
weather  73 Prognoza pogody na tydzień 21.02-27.02.2015 20.02.2015 00:41 W ubiegłym tygodniu mieliśmy do czynienia z pogodową przeplatanką – raz świeciło słońce, a na niebie nie było ani jednej chmurki (tak jak to miało miejsce w sobotę i we wtorek), a raz chmury szczelnie przykrywały niebo (tak jak to miało miejsce w niedzielę, środę i w czwartek. A co czeka na w nadchodzącym tygodniu, zaraz postaram się to opisać. Reklama W dzisiejszej prognozie na nadchodzący tydzień znów odwołam się do typów cyrkulacji atmosferycznej zaproponowanej przez p. B. Osuchowską – Klein. Przeglądając mapy prognostyczne rozkładu ciśnienia atmosferycznego na poziomie morza nadchodzącym tygodniu można stwierdzić, że Europa Środkowa i część Atlantyku objęta będzie polem niskiego ciśnienia, którego centrum w różnych dniach będzie znajdowało się to nad północnym Atlantykiem, to nad Morzem Norweskim bądź nad Morzem Północnym, a pole wysokiego ciśnienia będą stanowiły wyż Azorski oraz wyż zlokalizowany nad Rosją. Taki rozkład ciśnienia atmosferycznego odpowiada cyrkulacji typu B – czyli południowo–zachodniej cyrkulacji cyklonalnej. Ten typ cyrkulacji jest charakterystyczny dla chłodnej pory roku, średnio trwa ok. 3 dni, i prawie nie występuje latem. Jeśli chodzi o pogodę to w tym typie cyrkulacji – zachmurzenie na ogół jest duże z przejaśnieniami, dominują chmury warstwowe Stratus, Stratocumulus i Nimbostratus. Występują opady mieszane śniegu, deszczu lub mżawki, w wysokości około 2 mm/dobę. Temperatura średnia wynosi ok. 3°C powyżej normalnej dla poszczególnych miesięcy, a wiatry na ogół słabe (do 3 m/s) z przewagą kierunków południowych. W nocy często występują mgły i zamglenia.   Ale dość już rozważań, przejdźmy do szczegółów. W sobotę Polska znajdzie się w tzw. wycinku ciepłym niżu, którego centrum będzie znajdowało się nad Danią. Nadal pozostawać będziemy w ciepłej masie powietrza polarnego morskiego. W dzień prawie w całym kraju zachmurzenie będzie umiarkowane i duże, ale słońca nie zabraknie, bo będą to głównie chmury piętra wysokiego i średniego, przez które będą przebijały się promienie słoneczne. Więcej chmur będzie na północnym zachodzie, a po południu również na zachodzie i tam mogą występować lokalne opady deszczu. Temperatura maksymalna wyniesie od 6-7 stopni na północnym wschodzie do 10-12 stopni na zachodzie i Roztoczu, poza tym od 8 do 10 stopni. W niedzielę nad Polska z zachodu na wschód będzie przemieszczał się front atmosferyczny, dlatego też w całym kraju zachmurzenie duże miejscami całkowite, jedynie po południu mieszkańcy zachodniej Polski mogą liczyć na przejaśnienia. Miejscami zwłaszcza w pasie od północnego-wschodu przez centrum i wschód po południe występować będą opady deszczu, mżawki, miejscami na północnym wschodzie deszczu ze śniegiem i śniegu. Temperatura maksymalna w ciągu dnia wyniesie od 5-7 stopni na przeważającym obszarze do 8-10 stopni na Podkarpaciu i Lubelszczyźnie, a na Roztoczu miejscami będzie aż 12 stopni. W poniedziałek znów na niebie będą dominowały chmury, których najwięcej będzie na zachodzie, północnym zachodzie i północy, tam też występować będą opady deszczu, a przed południem miejscami deszczu ze śniegiem. Nadal będzie ciepło, temperatura maksymalna w ciągu dnia wyniesie od 5-6 stopni w północnej Polsce do 8-10 stopni na pozostałym obszarze, miejscami na Roztoczu będzie około 11-12 stopni. We wtorek pochmurno z opadami deszczu, lokalnie w górach, na wyżynach oraz na Suwalszczyźnie z opadami deszczu ze śniegiem. W ciągu dnia od zachodu opady będą zanikały. Temperatura wyrównana w całym kraju, prognozowana temperatura maksymalna wyniesie od 6 do 8 stopni, chłodniej będzie jedynie w górach, na przedgórzach i pogórzach oraz na Suwalszczyźnie – od 3 do 5 stopni.  W kolejnych dniach nadal przewaga chmur. W środę i w czwartek opady deszczu oraz zachmurzenie duże i całkowite prognozowane są mniej więcej na wschód od linii Kętrzyn – Warszawa – Opole, w górach i na wyżynach występować będą opady śniegu i deszczu ze śniegiem. Nad resztą kraju będą występowały przejaśnienia – zachmurzenie duże i umiarkowane. W piątek – prognozowane jest kolejny front atmosferyczny, który będzie przemieszczał się z zachodu na wschód.  Dlatego też w całym kraju zachmurzenie duże miejscami całkowite z opadami deszczu, w górach deszczu ze śniegiem i śniegu. W tych dniach temperatura wyrównana w całym kraju, prognozowana temperatura maksymalna wyniesie od 5 do 8 stopni, chłodniej będzie jedynie w górach, na przedgórzach i pogórzach – od 1 do 4 stopni, a wysoko w górach temperatury ujemne.  Noce będą mgliste, a jeśli chodzi o temperatury to wszystko będzie zależało od zachmurzenia. Tam gdzie będzie występowała tzw. „pierzynka” z chmur to temperatury będą dodatnie, a jeśli tej „kołderki” nie będzie to występować będzie lekki mróz do (-3) -(-2) stopni. Podsumowując, nadchodzący tydzień będzie pochmurny, ale ciepły.
weather  72 Prognoza pogody na tydzień 28.02.2015-06.03.2015 27.02.2015 01:12 W ostatnim tygodniu można było usłyszeć niejednokrotnie w mediach o zbliżającej się wiośnie. Niektóre programy śniadaniowe, prosiły widzów o przesyłanie zdjęć z jej zwiastunami. Ale czy to już jest prawdziwa wiosna? Reklama W ostatnim tygodniu ku takiemu stwierdzeniu przemawiały temperatury. Dla przykładu średnia dobowa temperatura w Warszawie w ostatnim tygodniu wynosiła od 2 do 5 stopni w zależności od dnia. Porównując te temperatury do temperatur progowych klimatologicznych pór roku w Polsce wg. Romera, można śmiało stwierdzić, że w ostatnim tygodniu mieliśmy do czynienia z klimatologicznym przedwiośniem.  A jaki będzie ten nadchodzący tydzień? Czy będziemy mieli dalszy ciąg przedwiośnia, a może zima przypomni sobie o nas? Sobota pod znakiem chmur. Poranek pochmurny i mglisty w całym kraju. W ciągu dnia nadal będzie przeważało zachmurzenie całkowite i duże, a dodatkowo miejscami pojawiać się będą słabe opady deszczu lub mżawki. Po południu większe przejaśnienia pojawią się na zachodzie i północnym zachodzie kraju. Temperatura maksymalna od 5-7 stopni na zachodzie i północnym zachodzie kraju do 8-10 stopni na wschodzie, w centrum, na południowym wschodzie i południu. W niedzielę dość pogodnie, choć poranek znów mglisty i pochmurny zwłaszcza we wschodniej połowie kraju. W ciągu dnia zachmurzenie duże miejscami umiarkowane, od zachodu będzie wzrastało do całkowitego, a to za sprawą frontu atmosferycznego, który po południu będzie przemieszał się nad zachodnią Polską, tam też występować będą opady deszczu, w Sudetach występować będą opady deszczu ze śniegiem bądź śniegu. Temperatura maksymalna od 7-9 stopni na zachodzie i północy kraju oraz na przedgórzach i pogórzach do 10-12 stopni na pozostałym obszarze. Poniedziałek pochmurny i deszczowy w całym kraju, w górach będzie padał śnieg z deszczem i śnieg. Temperatura maksymalna od 6-7 stopni na północy kraju do 8-11 stopni na południowym wschodzie i południu. Na pozostałym obszarze od 7 do 8 stopni. Od wtorku do piątku dość pogodne, choć z przelotnymi opadami śniegu z deszczem i deszczu, choć miejscami pojawią się przelotne opady śniegu. Będzie chłodno od 4-6 stopni we wtorek do 3-5 stopni w piątek. Jeśli chodzi o noce, to z soboty na niedzielę noc będzie pochmurna i mglista z lokalnym i słabymi opadami mżawki, a kolejne noce również będą pochmurne, ale dodatkowo z opadami. Początkowo będą to opady deszczu, ale wraz z coraz to niższą temperaturą będą to opady śniegu i deszczu ze śniegiem. Temperatury minimalne w nocy to w nocy z piątku na sobotę w całym kraju prognozowane są temperatury dodatnie od 0-1 stopni na zachodzie do 2-3 stopni na wschodzie. W nocy z soboty na niedzielę Polska podzieli się na ciepły wschód, gdzie temperatury minimalne wyniosą od 1 do 2 stopni oraz chłodne centrum i zachód, gdzie temperatury spadną poniżej 0 stopni - od (-2) do (-0) stopni. Dwie kolejne noce z temperaturami dodatnimi, choć przygruntowe przymrozki występować będą w górach, na wyżynach oraz na północy i północnym wschodzie kraju. A od nocy z wtorku na środę już do końca tygodnia temperatury w nocy spadać będą poniżej 0 stopni. Podsumowując, nadchodzący tydzień znów zapowiada się pochmurny z opadami, a opady śniegu przypomną nam, że jest jeszcze zima.
weather  71 Prognoza pogody na tydzień 14.03-20.03.2015 13.03.2015 01:08 Weekend pochmurny, za to w tygodniu więcej słońca i cieplej. Reklama Wiele wskazuje na to, że karty w pogodzie w Polsce będą w nadchodzącym tygodniu rozdawać układy wyżowe, jest więc spora szansa na to, że minie on pod znakiem słońca i całkiem przyjemnych temperatur. Najpierw jednak czeka nas zgoła inny weekend. W sobotę w całym kraju zachmurzenie duże i całkowite ze słabymi opadami – przeważnie deszczu lub mżawki, tylko w górach, na pogórzach i przedgórzach deszczu ze śniegiem i śniegu. Temperatury maksymalne dojdą do 5-8 stopni, jednak odczuwalnie będzie chłodniej ze względu na silniejszy wiatr, zwłaszcza na północy i w centrum. W nocy opady będą zanikać, a na południu pojawią się przejaśnienia (a po nich – zamglenia i mgły). Temperatury spadną do (-2)-0 stopni na południu i 3-4 stopni na północy W niedzielę nadal przewaga chmur, choć dzielnice południowe mogą liczyć na większe przejaśnienia, a w drugiej części dnia nawet rozpogodzenia. Przed południem na północy i wschodzie może jeszcze słabo popadać deszcz. Cieplej niż w sobotę – maksymalnie od 9-10 stopni na północnym wschodzie i nad morzem, do 11-13 na pozostałym obszarze i 14-15 na Roztoczu. Nadal jednak będzie wiał dość silny, wschodni wiatr. W nocy ciąg dalszy przejaśnień i rozpogodzeń, bez opadów i bez mrozu, jedynie lokalnie możliwy niewielki przygruntowy przymrozek. Poniedziałek rozpocznie się przeważnie zachmurzeniem umiarkowanym lub dużym, w ciągu dnia będzie się jednak stopniowo rozpogadzać i pod wieczór prawie wszędzie zachmurzenie małe lub umiarkowane. Temperatury maksymalne wyniosą od 8-9 stopni na północnym wschodzie do 13-15 na południu i zachodzie. Wciąż będzie wiał dość silny i porywisty, wschodni wiatr. Wtorek i środa zapowiadają się pogodnie, na ogół z zachmurzeniem małym i umiarkowanym. Nieco chłodniej – od 5-6 stopni na wschodzie do 10-12 stopni na zachodzie. Nocami spadki temperatury do około 0-(-1) stopni. W czwartek chmur nieco przybędzie, choć na przeważającym obszarze kraju nadal powinno być dość pogodnie. Na południowym zachodzie może popadać deszcz. Temperatura maksymalna wyniesie od 5 do 11 stopni. Piątek już chłodniejszy, z temperaturami dochodzącymi do 3 do 9 stopni. Przeważać będzie zachmurzenie duże, a miejscami może padać deszcz. Prognozy na kolejne dni obarczone są dużą niepewnością, jednak większość z nich skłania się ku kilkustopniowemu ochłodzeniu w weekend lub zaraz na początku następnego tygodnia. Zatem zanim na dobre schowamy ciepłe kurtki do szafy, warto sobie przypomnieć najbardziej chyba znane marcowe przysłowie pogodowe i zachować jeszcze trochę cierpliwości.
weather  70 Prognoza pogody na tydzień 21.03-27.03.2015 20.03.2015 06:30 W najbliższy weekend rozpoczyna się kalendarzowa wiosna, jednak w pogodzie to zima przypomni o sobie. Ale od poniedziałku będzie dość pogodnie i ciepło. Reklama Wiele wskazuje na to, że w najbliższym tygodniu nad naszym krajem na przemian występować będą ośrodki niżowe i wyżowe. W sobotę, oraz w nocy z soboty na niedzielę z północy na południe kraju przemieszczać się będzie front chłodny. W związku z tym w sobotę w północnej Polsce zachmurzenie duże i całkowite z opadami deszczu, wieczorem na Pomorzu przechodzącymi w opady deszczu ze śniegiem, na pozostałym obszarze zachmurzenie umiarkowane do dużego. Temperatury maksymalne od 5-8 stopni na północy, 10-12 stopni w pasie centralnym do 12-14 stopni na południu kraju. W nocy front będzie przemieszczał się na południe i dlatego noc będzie pochmurna z opadami deszczu, deszczu ze śniegiem i śniegu, a wraz z upływem czasu na północy będą zanikać i zacznie się przejaśniać. Temperatury spadną do (-2) -(-1) stopnia na północy i 3-4 stopni na południowym wschodzie kraju. W niedzielę w pierwszej części dnia na południu zanikające opady śniegu i deszczu ze śniegiem, a na północy i w centrum rozpogodzenia. W drugiej części dnia już bez opadów, a zachmurzenie będzie przeważnie umiarkowane miejscami zwłaszcza na północy i południu duże. Po przejściu frontu chłodnego temperatury maksymalne będą wynosiły od 1-3 stopni na wschodzie do 4-5 stopni na pozostałym obszarze. W nocy ciąg dalszy przejaśnień i rozpogodzeń, poza północną Polską, gdzie zachmurzenie będzie duże. W nocy temperatura spadnie do (-4) -(-5) na przeważającym obszarze, na wyżynach, na Pogórzu i Przedgórzu oraz w górach temperatura spadnie do (-8) -(-6) stopni. Jedynie na Wybrzeżu 0-(-1) stopień. W poniedziałek, na przeważającym obszarze zachmurzenie umiarkowane lub małe, jedynie na północy zachmurzenie duże z przejaśnieniami. Temperatury maksymalne wyniosą od 4-5 stopni na północnym wschodzie do 7-8 stopni na zachodzie i południowym zachodzie kraju. Nocą spadki temperatury do około (-3) -(-1) stopnia (chłodniej na Pogórzu, Przedgórzu i w górach – (-5) –(-4) stopnie, jedynie na Pomorzu od (-1) do 1 stopnia, a nad samym morzem od 1 do 2 stopni. Pogoda we wtorek bardzo zbliżona do pogody z poniedziałku, czyli pogodnie, jedynie większe zachmurzenie będzie występowało na zachodzie i północy kraju. Odczujemy wyższą temperaturę powietrza, która wyniesie 8-9 stopni na Wybrzeżu i Suwalszczyźnie, a na pozostałym obszarze 12-14 stopni. Nocą spadki temperatury do około 1-2 stopni, jedynie na wyżynach, Przedgórzu, Pogórzu, w górach oraz na Pomorzu miejscami lekki mróz. W środę zachmurzenie w całym kraju będzie duże z okresowo i lokalnie występującymi opadami deszczu na Pojezierzu Pomorskim i Mazurskim. Temperatury maksymalne wyniosą od 7-8 stopni na Wybrzeżu oraz Pomorzu Gdańskim do 14-15 stopni na południu, południowym wschodzie, a na pozostałym obszarze do 10 do 13 stopni. Nocą temperatura dodatnia, choć na Pomorzu, Suwalszczyźnie oraz Pogórzu, Przedgórzu i w górach z przygruntowymi przymrozkami. W czwartek znów na niebie będą panowały chmury. Zachmurzenie na przeważającym obszarze będzie duże, a na południu duże i całkowite. Opady deszczu i przelotne opady deszczu występować będą głównie na zachodzie i południu kraju, choć na pozostałym obszarze również istnieje ryzyko słabych lokalnych opadów deszczu. Wysoko w górach będzie padał śniegu. Temperatura maksymalna wyniesie od 8 do 10 stopni, jedynie na południu i południowym wschodzie - 11-13 stopni. W nocy znów temperatura powyżej 0 stopni, ale przygruntowe przymrozki występować będą w północnej Polsce oraz na Pogórzu, Przedgórzu i w górach. Piątek pochmurny z opadami deszczu na południowym wschodzie kraju. Temperatura maksymalna na przeważającym obszarze kraju od 8 do 10 stopni, jedynie na Pogórzu, Przedgórzu, w górach oraz na Wybrzeżu nieco chłodniej 6-8 stopni. Podsumowując w weekend nastąpi krótkotrwały powrót zimy, ale w tygodniu będziemy mieli do czynienia raczej z wiosenną aurą.
weather  69 Prognoza pogody na tydzień 28.03-03.04.2015 27.03.2015 00:17 Minione dni były ciepłe i słoneczne, lecz najświeższe prognozy nie są zbyt optymistyczne. W najbliższym tygodniu przez Polskę będą wędrować niże, które przyniosą ochłodzenie i opady. Reklama Sobota: Na wschodzie pochmurno z opadami deszczu i mżawki, które będą powoli zanikać w godzinach wieczornych i nocnych. W centrum kraju do południa zachmurzenie duże z zanikającymi opadami deszczu lub mżawki, po południu przejaśnienia, wieczorem rozpogodzenia. Natomiast na zachodzie zachmurzenie  duże z przejaśnieniami i rozpogodzeniami, bez opadów w ciągu dnia. W nocy wzrost zachmurzenia i nad ranem pojawia się tam słabe opady deszczu. Temperatura maksymalna od 7-9 stopni w centrum do 10-11 stopni na zachodzie. Temperatura minimalna od (-1)-1 stopnia w pasie Polski centralnej do 5-6 stopni na zachodzie i wschodzie. Niedziela: Na zachodzie pochmurno z opadami deszczu, na pozostałym obszarze kraju zachmurzenie duże z przejaśnieniami. Jedynie do południa na krańcach południowo wschodnich możliwe miejscami zanikające opady deszczu lub mżawki. W ciągu nocy wzrost zachmurzenia w całym kraju, opady deszczu, które  w ciągu dnia występowały na zachodzie będą powoli przemieszczać się na wschód i do rana będzie padało już w całym kraju. Temperatura maksymalna od 9-10 stopni na wschodzie do 12-13 stopni na zachodzie. Temperatura minimalna od 4-5 stopnia na wschodzie do 6-8 stopni na pozostałym obszarze kraju. Poniedziałek: Pochmurno z opadami deszczu. Po południu stopniowy zanik opadów od zachodu i rozpogodzenia. Noc początkowo dość pogodna, lecz za sprawa kolejnego frontu atmosferycznego, który będzie się przemieszczał z zachodu na wschód Polski zachmurzy się i do rana strefa opadów obejmie już cały kraj. Na północy miejscami możliwe opady deszczu ze śniegiem Temperatura maksymalna od 7-9 stopni na północy do 10-11 stopni na pozostałym obszarze Polski. Temperatura minimalna od 1-3 stopnia na wschodzie do 5-6 stopni na pozostałym obszarze kraju. Kolejne dni: Pochmurno z niewielkimi przejaśnieniami, okresami opady deszczu. W nocy miejscami możliwe opady deszczu ze śniegiem. Będzie chłodno. Temperatury maksymalne od 4-9 stopni, temperatura minimalna  1-4 stopni. W nocy z czwartku na piątek na wschodzie  temperatura minimalna około 0 stopni.
weather  68 Prognoza pogody na tydzień 04.04-10.04.2015 03.04.2015 02:44 Tegoroczny kwiecień rozpoczął się w Polsce chłodno, wietrznie, z opadami deszczu ze śniegiem i śniegu. Wszystko wskazuje na to, że również w Święta Wielkanocne – przynajmniej częściowo – utrzyma się podobny typ pogody.    Reklama Wielka Sobota przyjemniejszą pogodą przywita mieszkańców zachodniej połowy Polski – tu poranek pogodny, choć rześki. Na wschodzie pochmurno i miejscami słabe, przelotne opady deszczu ze śniegiem lub śniegu. W ciągu dnia nadal więcej chmur na wschodzie, choć przybędzie ich także w pozostałej części kraju i praktycznie wszędzie popada przelotnie deszcz. Lokalnie mogą także pojawić się burze. Pod wieczór na Pomorzu, Warmii, Mazurach i Suwalszczyźnie opady deszczu będą przechodzić w deszcz ze śniegiem. Temperatura maksymalna wyniesie od 4-6 stopni w pasie od Pomorza po Mazury i Suwalszczyznę, do 7-10 na pozostałym obszarze. Chwilami będzie wiał dość silny zachodni i północno-zachodni wiatr. W nocy opady utrzymają się na północnym wschodzie, przy czym będą przechodziły w śnieg. Na pozostałym obszarze nieco się przejaśni, a na zachodzie i południowym zachodzie wręcz rozpogodzi. Temperatura minimalna wyniesie od (-3)-(-1) stopnia na przeważającym obszarze, do około 0 na północnym wschodzie i 1-2 stopni miejscami nad morzem. Niedzielny poranek może przywitać mieszkańców północno-wschodniej Polski białymi krajobrazami; tam cały czas przelotne opady – rano śniegu, przechodzącego w deszcz ze śniegiem i deszcz, a wieczorem ponownie w deszcz ze śniegiem. Poza zachodem, gdzie przeważać będzie zachmurzenie umiarkowane, na pozostałym obszarze występować będzie zachmurzenie duże z przejaśnieniami i przelotnymi opadami deszczu, wieczorem lokalnie deszczu ze śniegiem. Temperatury maksymalne wyniosą od 5-6 stopni na północnym wschodzie do 9-10 na zachodzie. W nocy opady będą zanikać. Prawie wszędzie chwyci za to lekki mróz do (-3)-(-0) stopni. Lany poniedziałek minie na przeważającym obszarze kraju pod znakiem zachmurzenia dużego z niewielkimi przejaśnieniami. Miejscami może popadać przelotny deszcz, na Pogórzach deszcz ze śniegiem, a w górach śnieg. Powieje silniejszy północno-zachodni wiatr. Temperatury osiągną 7-10 stopni. Kolejne dni przyniosą początkowo podobną pogodę – przeważać będzie zachmurzenie duże, miejscami popada deszcz; najwięcej opadów we wtorek. Od czwartku zacznie się jednak coraz bardziej przejaśniać, opady powinny zanikać i piątek może już być całkiem pogodny. Wciąż będzie nam co prawda towarzyszył dość silny wiatr, za to temperatury będą z każdym dniem odrobinę rosły – we wtorek maksymalnie 7-10 stopni, ale już w piątek od 9 do 15. Noce już bez mrozu, pojawiać się będą co najwyżej niewielkie przygruntowe przymrozki.
weather  67 Prognoza pogody na tydzień 11.04-17.04.2015 09.04.2015 21:26 W najbliższym tygodniu czekają nas dni z letnimi temperatury, lecz musimy być przygotowani również na  chłodniejszą część tygodnia. Reklama SOBOTA: Polska znajdzie się pomiędzy wyżem znad Morza Śródziemnego a niżem znad Islandii z frontem atmosferycznym, który w ciągu nocy będzie się przemieszczał nad Polską. Dzień będzie pogodny z zachmurzeniem małym i umiarkowanym, rano miejscami bezchmurnie. W ciągu dnia wzrost zachmurzenia do dużego na zachodzie. W nocy początkowo pogodnie  tylko na zachodzie pochmurno z przejaśnieniami i możliwymi lokalnymi przelotnymi opadami deszczu. Do rana zachmurzy się w całej Polsce, lokalnie mogą występować przelotne opady deszczu. Temperatura maksymalna od 17-18 stopni na Suwalszczyźnie do 21-22 stopni na zachodzie. Temperatura minimalna od 6-7 stopni na Pomorzu i wschodzie do 8-9 stopni na pozostałym obszarze kraju. Wiatr południowy i zachodni, słaby w ciągu dnia umiarkowany. NIEDZIELA:  Polska ponownie pomiędzy wyżem znad południowej Europy a niżem znad Skandynawii z kolejnym frontem atmosferycznym, który w nocy dotrze nad Polskę. Niedziela pochmurna z przejaśnieniami, lokalnie mogą występować przelotne opady deszczu. W nocy pochmurno na północy i zachodzie kraju z  przelotnymi opadami deszczu. Na pozostałym obszarze kraju zachmurzenie początkowa duże z przejaśnieniami. W ciągu nocy zachmurzenie wzrośnie do dużego i nad ranem strefa z przelotnymi opadami deszczu obejmie również centralna część Polski. Temperatura maksymalna od 10-12 na Pomorzu do 18-20 stopni na Lubelszczyźnie i Podkarpaciu. Temperatura minimalna od 2-4 stopni na Podlasiu do 7-8 stopni na Dolnym Śląsku. Wiatr z kierunków zachodnich, słaby w ciągu dnia umiarkowany. PONIEDZIAŁEK: Polska nadal pod wpływem niżu znad Finlandii z frontem atmosferycznym, który wieczorem opuści nasz kraj. Po południu od zachodu zacznie rozbudowywać się wyż. Dzień pochmurny z przelotnymi opadami deszczu. Po południu na zachodzie i Pomorzu przejaśnienia i rozpogodzenia, które w ciągu nocy będą obejmowały kolejne dzielnice Polski. W nocy przelotne opady deszczu możliwe lokalnie tylko na południowym wschodzie. Temperatura maksymalna od 9-10 stopni na Pomorzu do 15-16 na Podkarpaciu. Wiatr z kierunków zachodnich umiarkowany okresami dość silny, w nocy umiarkowany do słabego. KOLEJNE DNI: Pochmurno z przejaśnieniami, okresami przelotne opady deszczu. Od czwartku przejaśnienia i rozpogodzenia.
weather  66 Prognoza pogody na tydzień 18.04-24.04.2015 17.04.2015 13:49 Po tym jak 15 kwietnia został w części Polski sklasyfikowany termicznie jako dzień letni (średnia temperatura dobowa większa lub równa 15°C), apetyty na tego typu pogodę wyraźnie wzrosły. Aura szykuje nam jednak zgoła odmienny scenariusz…    Reklama Sobota będzie dniem z dynamiczną pogodą oraz dość silnym i porywistym wiatrem. Zachmurzenie zmienne – przeważnie duże z przejaśnieniami; pod wieczór zacznie się rozpogadzać. W ciągu dnia miejscami, przede wszystkim we wschodniej połowie kraju, występować będą przelotne opady wszelakiej maści – głównie deszczu, choć miejscami możliwy będzie deszcz ze śniegiem, grad lub krupa śnieżna. Niewykluczone lokalne burze. Będzie chłodno – maksymalnie 7-10 stopni, tylko na zachodzie do 11-12 stopni. W nocy opady szybko będą zanikać, pojawią się przejaśnienia i rozpogodzenia, ale wraz z nimi również przygruntowe przymrozki. W niedzielę podobny typ pogody, choć będzie nieco cieplej, opadów mniej i będą występować pod postacią deszczu (może poza porankiem). Temperatury maksymalne wyniosą od 7-9 stopni na północnym wschodzie, do 14-15 na zachodzie. W nocy raczej bez przymrozków. Na północnym zachodzie rozpogodzi się, natomiast w południowo-wschodniej części kraju popada deszcz, na Pogórzach deszcz ze śniegiem, a w górach śnieg. Poniedziałek znów przyniesie dość silny i porywisty wiatr, za to na przeważającym obszarze będzie pogodnie. Chmury i opady przelotne na południowym wschodzie i krańcach wschodnich. Na Pogórzach może padać deszcz ze śniegiem, a w górach śnieg. Temperatury maksymalne od 8 do 12 stopni, tylko na zachodzie cieplej – do 15-16 stopni. Noc pogodna, ale za to z przymrozkami. Co do dalszej części tygodnia, wiele wskazuje na to, że będą to dość pogodne i cieplejsze dni. Spodziewamy się na ogół zachmurzenia małego i umiarkowanego, miejscami – głównie na wschodzie i południu – wzrastającego do dużego z możliwością wystąpienia opadów. Deszczu jednak raczej niewiele. Temperatury maksymalne będą kształtować się na poziomie 9-12 stopni nad morzem, 11-14 stopni w północno-wschodniej części kraju i 15-18 stopni na pozostałym obszarze. Lokalnie mogą nawet dojść do 19-20 stopni. Okresami powieje nieco silniejszy wiatr, a noce nadal mogą przynieść lokalne przygruntowe przymrozki. Jak to w kwietniu…
weather  65 Prognoza pogody na tydzień 18.04-24.04.2015 24.04.2015 13:43 Tegoroczny kwiecień, jak na kwiecień przystało, serwuje nam swoistą pogodową przeplatankę. Nie brakowało akcentów zimowych, wiosennych, a nawet letnich. I wiele wskazuje na to, że będzie tak do samego końca miesiąca - cieplejszego kwietniowego oblicza doświadczymy w weekend i na początku tygodnia, potem zrobi się sporo chłodniej…    Reklama Sobota pogodna i ciepła. Miejscami w pierwszej części dnia więcej chmur pojawi się na wschodzie i północnym wschodzie, natomiast w drugiej zachmurzenie zacznie wzrastać od północnego zachodu i wystąpią tam przelotne opady deszczu, które w nocy będą przemieszczać się stopniowo w głąb kraju. Praktycznie w całym kraju temperatury maksymalne przekroczą 20°C, dochodząc do 21-23 stopni, tylko miejscami nad morzem i na Pogórzach będzie odrobinę chłodniej. W niedzielę nadal dość ciepło – maksymalnie od 13-17 stopni na północy, do 20-23 na południowym wschodzie – jednak z większą ilością chmur i deszczu – przede wszystkim w pasie północnym i centralnym. Najwięcej przejaśnień i bez deszczu lub tylko z lokalnymi opadami – od Małopolski po Lubelszczyznę i Podkarpacie. W poniedziałek napłynie do nas bardzo ciepłe powietrze z południa, sprawiając, że słupki rtęci wzrosną do 20-24, a na południowym wschodzie nawet 25 stopni. Tylko nad morzem nieco chłodniej, 16-19 stopni. Przeważać będzie zachmurzenie umiarkowane (zwłaszcza na południu) i duże z przejaśnieniami (zwłaszcza na północy). Po południu jednak zaczniemy od zachodu dostawać się pod wpływ niżu z chłodnym frontem atmosferycznym – od Dolnego Śląska po Wybrzeże pojawią się opady deszczu i burze, podczas których zjawiska mogą być lokalnie intensywne. Strefa ta w ciągu nocy obejmie całą zachodnią połowę Polski. Uwaga – będzie padać mocno! Wtorek od rana, poza wschodem, pochmurny i deszczowy. Szybko chmury i deszcz obejmą cały kraj, dodatkowo na wschodzie i w centrum będą występować burze. Opady wciąż dość intensywne, zwłaszcza, że pomiędzy Polską zachodnią, a wschodnią wystąpi duża różnica temperatur – na zachodzie maksymalnie 7-11 stopni, podczas gdy na krańcach wschodnich do 20-22 stopni. W nocy na zachodzie zacznie się przejaśniać, poza tym wszędzie deszcz, a na południu, zwłaszcza na Pogórzach, miejscami deszcz ze śniegiem. W górach śnieg. W środę już w całym kraju chłodniej  - od 8-11 stopni na deszczowym wschodzie (rano na Pogórzach możliwy deszcz ze śniegiem), do 13-14 na całkiem pogodnym zachodzie. W nocy przymrozki. Temperatury w czwartek i piątek będą typowe dla kwietnia – maksymalnie od 12-14 stopni w dzielnicach północnych do 14-17 stopni na pozostałym obszarze. Czwartek przeważnie pogodny z przelotnym deszczem na zachodzie, w piątek może już padać na większym obszarze. Prognozy na majówkę nie napawają optymizmem – weekend zapowiada się bowiem chłodno i deszczowo. Sytuacja atmosferyczna będzie jednak na tyle dynamiczna, że z wydaniem bardziej rzetelnej prognozy należy się jeszcze trochę wstrzymać. Za 2-3 dni poznamy więcej szczegółów. Może nie będzie aż tak źle…?
weather  64 Prognoza pogody majówkę 01-03.05.2015 30.04.2015 12:38 Tegoroczna majówka nie będzie należała do najcieplejszych, a w piątek na dodatek trochę popada. Mimo to chwil ze słońcem nie zabraknie – zwłaszcza w sobotę i niedzielę, a po lokalnych porannych przymrozkach w dzień temperatury osiągną raczej komfortowe wartości.    Reklama W piątek dynamiczną pogodę w kraju przyniesie niż znad Bałtyku z frontem atmosferycznym przechodzącym z zachodu na wschód przez nasz kraj. Rano w zachodniej połowie Polski pochmurno i deszczowo, na wschodzie natomiast zachmurzenie umiarkowane do dużego. W ciągu dnia strefa przemieści się nad pas centralny, a po południu obejmie dzielnice wschodnie (w wyższych partiach Tatr będzie padał śnieg). Jednocześnie na zachodzie będzie się przejaśniać i rozpogadzać. Temperatury maksymalne osiągną od 10-13 stopni nad morzem i 12-15 na przeważającym obszarze kraju, do 17-18, lokalnie 19 na Lubelszczyźnie, Roztoczu i na Podkarpaciu. Będzie jednak wiał nieco silniejszy wiatr, w porywach do 40 km/h, który spowoduje, że odczucie ciepła będzie mniejsze. W nocy opady deszczu, a wyżej w górach również deszczu ze śniegiem i śniegu, utrzymają się na południu Polski i miejscami w centrum. Prawie całą północną połowę kraju obejmą rozpogodzenia. Tam też spodziewamy się największych spadków temperatury – do 2-4 stopni (przy gruncie lokalnie do (-1)-(-0) stopni). Na południu temperatura minimalna od 6 do 10 stopni. W sobotę obszar ładnej, słonecznej pogody będzie systematycznie powiększał się. Rano jeszcze cała południowo-wschodnia część kraju z zachmurzeniem dużym do całkowitego i opadami deszczu (wysoko w górach śniegu), pod wieczór opady już tylko na krańcach poułdniowo-wschodnich. Poza tym zachmurzenie małe i umiarkowane, tylko rano na Podlasiu i Mazurach jeszcze miejscami duże. Temperatura maksymalna od 12 do 15 stopni, nadal jednak umiarkowany, okresami dość silny wiatr. Noc już w całym kraju pogodna, ale chłodna – temperatury minimalne od 1 do 4 stopni, tylko na Roztoczu do 5-6 stopni. Prawie wszędzie możliwe przygruntowe przymrozki do (-2)-(-0) stopni. Niedzielny poranek będzie pogodny, w ciągu dnia przybędzie trochę chmur – zachmurzenie wzrośnie do umiarkowanego i dużego, nie będzie jednak padać aż do późnego popołudnia, kiedy to przelotny deszcz pojawi się na krańcach zachodnich i miejscami południowo-zachodnich. W nocy opady te wejdą w głąb kraju do rana obejmując prawie całą Polskę. Temperatury maksymalne w niedzielę od 13-16 stopni na północy do 16-18 na pozostałym obszarze i lokalnie 19 na Dolnym Śląsku. W nocy minimalnie od 4-6 stopni na północnym wschodzie do 10-12 na zachodzie i południowym zachodzie. Już bez przymrozków
weather  63 Prognoza pogody na tydzień 02.05-08.05.2015 01.05.2015 13:18 W ostatnim tygodniu kwietnia przyroda pokazała, co będzie nas czekało w następnych miesiącach, tak mniej więcej od maja do sierpnia. Przypomnijmy, mieliśmy do czynienia ze swoista pogodową przeplatanką, od słońca w godzinach przedpołudniowych, aż po ulewy z gradobiciem w godzinach popołudniowych. Również w pierwszym tygodniu maja pogoda będzie zmienna, a to za sprawą kolejnych frontów atmosferycznych, które będą przemieszczały się nad Polską. Reklama Z prognostycznych map ciśnienia atmosferycznego na poziomie morza wynika, że w początkowo sobotę Polaka będzie znajdowała się w polu obniżonego ciśnienia związanym z odsuwającym się niżem znad Bałtyku, którego miejsce wypełni klina wyżu nad Morza Norweskiego. W nocy z soboty na niedzielę oraz w niedzielę Polska dostatnie się pod wpływ płytkiego wyżu znad Karpat, ale od poniedziałku do środy układem sterującym pogodą będzie niż znad Wysp Brytyjskich, który w końcówce tygodnia ustąpi miejsca układom wysokiego ciśnienia. W sobotę obszar ładnej i słonecznej pogody z zachmurzeniem małym lokalnie umiarkowanym, który rano będzie obejmował całą północną Polskę będzie systematycznie powiększał się. Większe zachmurzenie – duże do całkowitego z opadami deszczu (wysoko w górach śniegu) będzie początkowo występowało w całej południowej i południowo-wschodniej część kraju, a pod wieczór już tylko na krańcach południowo-wschodnich. Temperatury maksymalne wyniosą od 12 do 15 stopni, jedynie nad samym morzem oraz w górach nieco chłodnej - 10-13 stopni. Noc już w całym kraju pogodna, ale chłodna. Temperatura minimalna przeważnie od 2 do 4 stopni, jedynie nieco cieplej na południowym wschodzie kraju to od 4 do 6 stopni. Chłodniej w Sudetach i Karpatach, tam od 0 do 3 stopni. Dodatkowo prawie w całym kraju z wyjątkiem Lubelszczyzny i Ziemi Lubuskiej prognozowane są przygruntowe przymrozki do (-1) -(-0) stopni. Z prognoz pogody wynika, że będą to ostatnie przymrozki – przynajmniej do połowy maja. W niedzielę sprawdzi się stare meteorologiczne powiedzenie – „Cirrus na niebie – pogoda się.. zepsuje”. Niedzielny poranek będzie pogodny, na niebie, co prawda będą występowały wspomniane wyżej chmury Cirrus, których najwięcej będzie nad zachodnią i południowo-zachodnią Polską. To właśnie te chmury będą zwiastowały zmianę w pogodzie, która nastąpi następnych godzinach. W ciągu dnia zachmurzenie będzie wzrastało i wieczorem w całym kraju zachmurzenie będzie duże, a na zachodzie i południowym zachodzie kraju duże i całkowite i to właśnie tu w godzinach wieczornych pojawią się przelotne opady deszczu. W nocy opady te wejdą w głąb kraju do rana obejmując prawie całą Polskę. Temperatury maksymalne w niedzielę od 13-15 stopni na północy i północnym wschodzie do 16-18 stopni na pozostałym obszarze i lokalnie 19 stopni na Dolnym Śląsku. Od poniedziałku do środy nad Polską będą przemieszczały się kolejne strefy frontów atmosferycznych związanych z niżem znad Wysp Brytyjskich. Na ogół zachmurzenie duże lokalne wzrastające do całkowitego z opadami i przelotnymi opadami deszczu oraz burzami. Będzie cieplej. W poniedziałek od 14-16 stopni na północnym wschodzie do 19-21 stopni na południu i południowym zachodzie, we wtorek od 17-19 stopni na północnym wschodzie do 22-24 stopni na południu i zachodzie, w środę termometry pokażą od 15-18 stopni na północy i północnym zachodzie do 18-20 stopni na pozostałym obszarze. W końcówce tygodnia zachmurzenie będzie duże z przejaśnieniami. W czwartek opady deszczu, choć już mniejsze niż w dniach poprzednich, będą występowały na południu i południowym wschodzie kraju, a w piątek słabych lokalnych przelotnych opadów deszczu mogą spodziewać się mieszkańcy zachodniej oraz południowej Polski. W czwartek i w piątek temperatury maksymalne wyniosą od 16-17 stopni na północy do 19-20 stopni na pozostałym obszarze.
weather  62 Prognoza pogody na tydzień 09.05-15.05.2015 08.05.2015 10:51 Przyszły tydzień zapowiada się ze zmienną, wiosenna aurą. Nie zabraknie słońca, ale występować będą opadu deszczu, a miejscami również burze. Temperatury umiarkowane, bez upałów, ale także bez przymrozków. Reklama W sobotę pogodę w Polsce kształtować będzie zatoka niżowa związana z niżem znad Danii, na zachodzie kraju początkowo ze strefą frontu ciepłego, a następnie chłodnego. Nad ranem w pasie zachodnim i południowym kraju zachmurzenie duże z opadami deszczu, na pozostałym obszarze wpływ słabnącego wyżu znad Białorusi z zachmurzeniem umiarkowanym, miejscami dużym. W ciągu dnia zachmurzenie duże z przelotnymi opadami deszczu oraz burzami w godzinach popołudniowych, głównie w pasie zachodnim i południowym Polski. Jedynie na północnym wschodzie oraz krańcach wschodnich przejaśnienia oraz raczej bez opadów. Temperatura maksymalna od 17-18 stopni na północy do 20-21 stopni na Ziemi Lubuskiej, Dolnym Śląsku i Lubelszczyźnie. W niedzielę Polska będzie w tylnej części niżu znad Zatoki Fińskiej, który przemieści się znad Danii. Na wschodzie kraju strefa frontu chłodnego. Zachmurzenie duże z licznymi opadami przelotnymi oraz burzami w godzinach popołudniowych, głównie na południu i w centrum. Stosunkowo najmniej opadów w pasie zachodnim Polski. Chłodniej. Temperatura maksymalna wyniesie od 12-13 stopni na całym Pomorzu, do 19-20 stopni na Lubelszczyźnie. W poniedziałek Polska dostanie się pod wpływ wyżu znad Niemiec, którego centrum przemieszczać się będzie na południowy Bałtyk. Zachmurzenie małe do umiarkowanego, jedynie w pasie wschodnim i początkowo na południowym wschodzie duże, miejscami z zanikającymi opadami przelotnymi deszczu. Temperatura maksymalna 14-17 stopni na przeważającym obszarze, jedynie na zachodzie do 19-20 stopni. W kolejnych dniach pogoda zmienna i dynamiczna. We wtorek i w czwartek dość pogodnie. Natomiast w środę i w piątek więcej chmur oraz opady deszczu. Cieplej. Temperatury maksymalne wynosić będą od 16-18 stopni na północnym wschodzie, do 23-25 stopni na południowym zachodzie i zachodzie. Od piątku niewielkie ochłodzenie.
weather  61 Prognoza pogody na tydzień 16.05-22.05.2015 15.05.2015 15:48 W sobotę na pogodę w kraju wpływał będzie wyż znad Atlantyku, ale na zachodzie na pogodę zacznie wpływać niż znad Islandii. W pierwszej części dnia będzie słonecznie z małym zachmurzeniem, stopniowo na północnym zachodzie i północy zachmurzenie będzie zwiększać się do dużego i lokalnie pojawiać się będą słabe opady przelotne deszczu. Temperatura maksymalna od 12-15 stopni w pasie od Pomorza po Podlasie, do 20-21 stopni na Dolnym Śląsku, Śląsku i w Małopolsce. Reklama W niedzielę początkowo będzie jeszcze pochmurno z dużym zachmurzeniem, stopniowo zachmurzenie będzie zmniejszać się do umiarkowanego i małego. Jedynie na północy okresowo możliwe opady przelotne deszczu. Termometry wskażą od 13 - 15 stopni na północy do 15 do 17 stopni na południu. Poniedziałek w południowej części kraju będzie pogodny, ale na północy będzie duże zachmurzenie oraz opady przelotne deszczu. Na termometrach zobaczymy 12 - 14  stopni na północy do 19 - 21 stopni na południowym zachodzie. We wtorek  na przeważającym obszarze kraju będzie duże zachmurzenie z opadami przelotnymi deszczu. Więcej słońca i bez opadów będzie na Podkarpaciu i Lubelszczyźnie. Zrobi się cieplej, temperatura maksymalna wynosić będzie 16-18 stopni na północy przez 23-26 stopni w dzielnicach centralnych  do 26 -27 stopni na południu. Środa będzie pochmurnym dniem z dużym i całkowitym zachmurzeniem. W drugiej części dnia na południu, w centrum i na wschodzie występować będą liczne burze z intensywnymi opadami deszczu. Na zachodzie będzie chłodno od 16 do 18 stopni. Gorąco z letnimi temperatury będą na wschodzie i południowym wschodzie gdzie na termometrach zobaczymy 28-30 stopni W czwartek pochmurno i deszczowo z licznymi burzami będzie na południu i wschodzie. Na zachodzie i w centralnej części kraju zrobi się pogodnie. Chłodno będzie na zachodzie i północy, gdzie temperatura maksymalna wynosić będzie 14-18 stopni. Nadal ciepło będzie na południowym wschodzie gdzie na termometrach będzie 26 – 28 stopni. W piątek przeważnie będzie zachmurzenie umiarkowane, chociaż lokalnie może się chmurzyć i niewykluczone są opady przelotne deszczu. Termometry wskazywać będą od 14 - 18 stopni na północy do 24 - 27 stopni na południowym wschodzie.
weather  60 Prognoza pogody na tydzień 23-29.05.2015 22.05.2015 13:26 Wszystko wskazuje na to, że w ostatnim tygodniu maja nie należy się spodziewać większego ocieplenia. Specjalnie zimno jednak też nie będzie, temperatury w sam raz, przeważnie w okolicach 20 stopni. Deszcz popada – głównie we wschodniej i południowej Polsce, zachód z większą ilością słońca.    Reklama Weekend w kratkę. Sobota raczej pochmurna, przejaśnienia w pasie od Dolnego Śląska i Opolszczyzny po Pomorze, Warmię i Mazury. Prawie wszędzie popada słaby deszcz, choć na ogół dopiero po południu. Pod wieczór rozpogodzi się na Wybrzeżu. Temperatura maksymalna wyniesie od 13-16 stopni w Małopolsce i na Wybrzeżu do 17-20 stopni na pozostałym obszarze. W nocy deszcz w południowo-wschodniej części kraju a rozpogodzenia w północno-zachodniej. Tak też rozpocznie się niedziela. Opady na południu jednak szybko zanikną – kropić będzie jedynie w górach i na Pogórzach, a pogodne niebo będą mogli podziwiać mieszkańcy prawie całego kraju. Więcej chmur jedynie w pasie od południowej Opolszczyzny i Śląska, po Podkarpacie i Roztocze. Temperatury maksymalne od 16 do 21 stopni, tylko nad samym morzem nieco chłodniej. W nocy kolejna strefa opadów na południowym wschodzie. Poniedziałek będzie pogodny w zachodniej połowie Polski. Na południowym wschodzie od rana chmury i deszcz, a w pozostałych dzielnicach wschodnich większe zachmurzenie i opady po południu. Lokalnie na Podkarpaciu i Roztoczu możliwe burze i tam opady mogą być silniejsze. Nieco cieplej – na ogół do 18-23 stopni. W nocy cała wschodnia Polska w deszczu. Na zachodzie dość pogodnie. We wtorek nadal opady na wschodzie i południowym wschodzie, powoli jednak zanikające. Polska zachodnia z zachmurzeniem umiarkowanym do dużego. Temperatury maksymalne od 16 do 20 stopni, tylko nad morzem nieco chłodniej. Kolejne dni dość pogodne, przeważnie z zachmurzeniem umiarkowanym do dużego, okresami z rozpogodzeniami. Praktycznie w całym kraju może pojawić się przelotny deszcz, nie powinno jednak padać mocno. Temperatury maksymalne na ogół 17-21 stopni, tylko środa zapowiada się trochę chłodniej od 14 do 18 stopni.
weather  59 Prognoza pogody na tydzień 30.05-05.06.2015 29.05.2015 10:40 Przyszły tydzień zapowiada się zdecydowanie cieplejszy i bardziej słoneczny niż ostatnio. Miejscami występować będą również opady przelotne deszczu i możliwe pojedyncze burze. Reklama W sobotę pogodę w Polsce kształtować będzie zatoka niżowa z frontem chłodnym, związanym z niżem znad południowej Skandynawii. Z południowego-zachodu napływać będzie nieco chłodniejsze i wilgotne powietrze polarne morskie. W pierwszej części dnia w pasie wschodnim i na południu zachmurzenie umiarkowane i brak opadów. Na pozostałym obszarze zachmurzenie duże, okresowo z przejaśnieniami oraz opady przelotne deszczu. Po południu i wieczorem na południowym wschodzie oraz na wschodzie kraju pojedyncze burze. Temperatura maksymalna od 14-16 stopni nad morzem, 16-18 stopni na całym Pomorzu, poprzez 19-21 stopni w centrum, do 23-24 na Lubelszczyźnie. W niedzielę Polska dostanie się pod wpływ płytkiego ośrodka wyżowego, którego centrum przemieszczać się będzie znad Czech na zachodnia Ukrainę. Pogodnie z zachmurzeniem małym, miejscami do umiarkowanego. Jedynie pod koniec dnia na południowym wschodzie więcej chmur i przelotne opady deszczu. Temperatura maksymalna wyniesie od 16-18 stopni w całym pasie północnym kraju, do 20-22 stopni na pozostałym obszarze. W poniedziałek piękna i słoneczna aurę zapewni układ wyżowy znad Białorusi. Jedynie pod koniec dnia na północnym zachodzie miejscami zachmurzy się i występować będą przelotne opady deszczu. Cieplej. Temperatura maksymalna 22-25 stopni na przeważającym obszarze, do 26-28 stopni w Wielkopolsce, na Kujawach, Śląsku i Ziemi Lubuskiej, jedynie nad samym morzem chłodniej 17-19 stopni. We wtorek początkowo pogodnie, po południu w zachodniej połowie kraju opady przelotne deszczu i burze. Bardzo gorąco. Temperatury maksymalne wynosić będą przeważnie 25-28 stopni, a na zachodzie i w centrum do 29-30 stopni. Następnie pogoda zmienna. Zachmurzenie przeważnie umiarkowane, okresami do dużego, miejscami z opadami przelotnymi deszczu. Od środy niewielkie ochłodzenie. Temperatury od 18-20 stopni na północy do 22-25 stopni na wschodzie.
weather  58 Prognoza pogody na tydzień 06-12.06.2015 05.06.2015 13:41 Końcówka długiego weekendu w wielu miejscach Polski minie pod znakiem upałów, z temperaturami przekraczającymi 30 stopni. W kolejnych dniach odetchniemy chłodniejszym powietrzem. Przyjrzyjmy się szczegółom.    Reklama Sobota będzie słoneczna i gorąca. Temperatury maksymalne na Ziemi Lubuskiej, w Wielkopolsce, na Kujawach, Opolszczyźnie i Dolnym Śląsku przekroczą 30 stopni, dochodząc nawet do 33-34 stopni w najcieplejszym momencie dnia. Poza tym od 26 do 29 stopni (1). Niebo będzie praktycznie bezchmurne, dopiero późnym popołudniem i wieczorem nad krańcami zachodnimi mogą pojawić się chmury z opadami przelotnymi i burzami, którym mogą towarzyszyć niebezpieczne zjawiska takie jak silne porywy wiatru i gradobicia. W nocy front z opadami dotrze do dzielnic centralnych, a w niedzielę zaznaczy się na obszarze od Dolnego Śląska po Warmię, Mazury i Suwalszczyznę. W tych regionach nieco więcej chmur, poza tym niedziela pogodna, ale już nie wszędzie tak ciepła. Upały obejmować będą południowo-wschodnią część Polski, tam temperatury sięgną 29-32 stopni. W pasie od Opolszczyzny po środkowe Podlasie 25-29 stopni, a na pozostałym obszarze od 20 do 24 stopni. Jeszcze chłodniej nad morzem – od 16 do 21 stopni (2). W nocy z niedzieli na poniedziałek i w poniedziałek więcej opadów. Te wystąpią głównie na południowym zachodzie i w centrum, miejscami też na wschodzie. Dzielnice północno-zachodnie z zachmurzeniem małym do umiarkowanego. Temperatura maksymalna wyniesie od 14-17 stopni nad morzem, przez 17-21 stopni na przeważającym obszarze, do 24-27 stopni na południowym wschodzie. Wtorek także raczej chłodny – z temperaturami dochodzącymi na ogół do 17-22 stopni. Tylko na krańcach południowo-wschodnich nieco cieplej – do 24-26 stopni. Przeważać będzie zachmurzenie umiarkowane do dużego, a deszcz możliwy w południowo-zachodniej połowie kraju. Pod wieczór powinno się rozpogodzić. Każdy kolejny dzień przyniesie coraz wyższe temperatury. O ile w środę jeszcze od 17-20 stopni na północy do 24-26 stopni na południu, to w piątek już przeważnie 23-28 stopni. Dni będą dość pogodne, choć można się spodziewać opadów przelotnych i burz – zwłaszcza w czwartek i piątek, z największym prawdopodobieństwem w dzielnicach południowych i zachodnich.
weather  57 Prognoza pogody na tydzień 13-19.06.2015 12.06.2015 11:57 Podobnie jak przed tygodniem, tak i tym razem temperatury w weekend w wielu miejscach kraju poszybują mocno w górę, przekraczając 30 stopni, jednak w poniedziałek prawie wszędzie będą już tylko wspomnieniem. Najbliższe dni przyniosą też burze i spore opady na południu Polski.    Reklama Sobota rozpocznie się pogodnie na przeważającym obszarze kraju, jedynie na północnym wschodzie więcej chmur i tu rano mogą jeszcze występować zanikające przelotne opady deszczu, niewykluczone lokalne burze. W dzień wypogodzi się jednak i tam. Po południu w dzielnicach zachodnich i południowo-zachodnich pojawią się burze, którym lokalnie będą towarzyszyć gwałtowne zjawiska. Temperatury maksymalne osiągną 20-25 stopni na Pomorzu, 24-29 na pozostałym obszarze północnej Polski oraz na Dolnym Śląsku, a poza tym 30-33 stopnie. W niedzielę – głównie w drugiej części dnia – burze i opady przelotne obejmą przede wszystkim Polskę południową, a miejscami także wschodnią. Poza tym dość pogodnie, nieco więcej chmur rano na północy. Termometry wskażą maksymalnie od 20-24 stopni na Wybrzeżu (nad samym morzem 18-20 stopni), przez 25-29 stopni na przeważającym obszarze, do 30-33 stopni na południowym wschodzie. W nocy z niedzieli na poniedziałek oraz w poniedziałek, nad Polską będą przechodzić aktywne fronty atmosferyczne które przyniosą burze (miejscami gwałtowne) oraz dużo opadów – przede wszystkim w południowej połowie Polski. Popada też w centrum i na wschodzie, ale mniej. Sucho i pogodnie powinno być na Wybrzeżu. Spore ochłodzenie – w poniedziałek temperatury maksymalne wyniosą na ogół od 16 do 21 stopni, ale na krańcach południowo-wschodnich jeszcze utrzyma się upał – tam możliwe 29-31 stopni. Taki kontrast temperatury będzie sprzyjał wzmożonej intensywności zjawisk w tej części kraju. Kolejne dni zapowiadają się pogodnie, sucho i z umiarkowanymi temperaturami – we wtorek do 17-21 stopni, w środę do 19-23 stopni, a w czwartek do 22-26 stopni. W czwartek jest szansa na przelotny deszcz w dzielnicach północnych, natomiast w piątek może już popadać na większym obszarze kraju. Temperatury maksymalne w piątek od 17-19 stopni na Wybrzeżu do 23-26 stopni na południowym wschodzie.
weather  56 Prognoza pogody na tydzień 20-26.06.2015 19.06.2015 12:07 Prognozy wskazują na to, że w nadchodzącym tygodniu będzie dominował spływ niespecjalnie ciepłego powietrza polarnomorskiego z północnego zachodu i zachodu. Czeka nas dynamiczna aura, z opadami przelotnymi deszczu, możliwymi lokalnymi burzami i przy tym niezbyt wysokimi temperaturami.    Reklama W sobotę i niedzielę podobny typ pogody – zachmurzenie zmienne, na ogół umiarkowane do dużego, przelotny deszcz przeplatany chwilami przejaśnień, a pod wieczór rozpogodzenia i zanik opadów. Deszcz możliwy praktycznie w całym kraju, choć w sobotę największe prawdopodobieństwo opadów w części zachodniej i południowej, a w niedzielę na północy i wschodzie. Dodatkowo w niedzielę spodziewamy się lokalnych burz. Temperatury maksymalne od 16 do 21 stopni. W poniedziałek opady przelotne oraz lokalne burze przede wszystkim w zachodniej połowie Polski, natomiast wschód dość pogodny z zachmurzeniem małym lub umiarkowanym, tylko lokalnie na Lubelszczyźnie i Roztoczu dużym z możliwym słabym deszczem. Temperatury maksymalne od 18-19 stopni na Wybrzeżu do 20-23 na pozostałym obszarze. Na wtorek i środę przewidywane są opady deszczu w całej Polsce, miejscami dość intensywne. Przyniesie je niż, którego centrum prawdopodobnie ulokuje się gdzieś nad południowym Bałtykiem/obwodem Kaliningradzkim. Dni te będą zatem pochmurne, deszczowe, dość wietrzne i odczuwalnie chłodniejsze, choć wtorek na wschodzie jeszcze całkiem ciepły – do 20-24 stopni. Poza tym 15-19 stopni, a w środę maksymalnie 16-20 stopni. W czwartek jeszcze deszcz na północnym wschodzie; na pozostałym obszarze zachmurzenie umiarkowane. Cieplej – do 18-20 stopni na północy i 20-23 stopni w innych dzielnicach. W piątek jeszcze mniej deszczu – lokalne opady możliwe na Mazurach, Podlasiu i w górach, poza tym zachmurzenie umiarkowane do dużego. Temperatury maksymalne od 20 do 24 stopni, tylko na Pomorzu nieco chłodniej – 18-20 stopni.
weather  55 Prognoza pogody na tydzień 18-24.07.2015 17.07.2015 11:03 Wchodzimy właśnie w najcieplejszy okres roku. W nadchodzącym tygodniu na przeważającym obszarze kraju pogoda potwierdzi statystykę – szykują się gorące dni z temperaturami około i ponad 30°C, ale także burzami, które mogą nieść gwałtowne zjawiska.    Reklama   Sobota na przeważającym obszarze rozpocznie się pogodnie, tylko rano miejscami może jeszcze padać i grzmieć – pozostałość po nocnych burzach. W pierwszej części dnia na ogół słonecznie, jedynie na północy Polski zachmurzenie duże z przejaśnieniami i możliwe lokalne przelotne opady deszczu. Po południu i wieczorem zrobi się burzowo – zagrzmieć może w zasadzie w całym kraju, choć z największym prawdopodobieństwem w pasie od południowo-zachodniej do północno-wschodniej Polski. UWAGA – burze mogą nieść gwałtowne zjawiska, ulewy, silny wiatr i opady dużego gradu! Będzie gorąco, choć nie wszędzie – na Wybrzeżu maksymalnie od 22 do 25°C, w pasie od Ziemi Lubuskiej po Mazury i Podlasie 26-30°C, poza tym od 30 do 34°C. W nocy poza Wybrzeżem w całym kraju możliwe przelotne opady deszczu i burze. Niedziela przeważnie z zachmurzeniem umiarkowanym do dużego, z rozpogodzeniami w pierwszej części dnia na północnym zachodzie. Wszędzie możliwe opady przelotne deszczu, a w południowej połowie Polski dodatkowo spodziewamy się burz. Najmniejsze prawdopodobieństwo opadów na północnym wschodzie. Nieco chłodniej – temperatury maksymalne od 20-24°C na północy, przez 25-27°C w pasie centralnym, do 27-29, lokalnie 30°C na południu. Kolejna noc również zapowiada się deszczowo i burzowo. Padać będzie właściwie w całym kraju, miejscami mocno. Za to w poniedziałek od południowego zachodu szybko będzie się rozpogadzać i opady będą zanikać, najpóźniej na wschodzie. Pod wieczór praktycznie wszędzie powinno zrobić się pogodnie. Poniedziałek będzie najchłodniejszym dniem w tygodniu, choć nadal ciepłym, zważywszy na to, że w południowej połowie kraju temperatury dojdą do 24-27°C. Poza tym 21-24°C, a najchłodniej nad morzem – od 18 do 22°C. Wtorek i środa powinny na ogół być pogodne, choć miejscami mogą pojawić się burze i opady przelotne. Temperatury maksymalne wyniosą we wtorek: 22-26°C na północy i 27-30°C na południu, a w środę o 1-2°C więcej. Czwartek również rozpocznie się pogodnie, jednak prognozy wskazują, że od zachodu zaczniemy dostawać się pod wpływ niżu, który wieczorem, w nocy i w piątek zaznaczy się w kraju większą ilością opadów i burz. Temperatury utrzymają się jednak na dotychczasowym poziomie, a prawdopodobnie zrobi się nawet jeszcze goręcej – w czwartek i piątek temperatury na południu mogą sięgnąć nawet 35°C. Na północy przeważnie 23-28°C. Jak widzimy pogoda w nadchodzącym tygodniu zadowoli fanów tropików. Uważajmy jednak na burze, które mogą być groźne i nieść gwałtowne, niszczące zjawiska. Zachęcamy do bieżącego śledzenia informacji pogodowych.
weather  54 Prognoza pogody na tydzień 25-31.07.2015 24.07.2015 11:31 Pomiędzy niżem a wyżem – tak można w skrócie opisać to, co nas czeka w najbliższych dniach. A zatem należy spodziewać się pogody „w kratkę”, ale wciąż pasującej do charakterystyki lata, przynajmniej w polskich warunkach.    Reklama W sobotę nad Polskę nasunie się niż znad Południowej Skandynawii i Morza Północnego, a wraz z nim chłodny front. Przed południem opady przelotne i burze będą się pojawiały w dzielnicach zachodnich oraz na Wybrzeżu i Warmii, po południu stopniowo sięgną także w głąb kraju – do wieczora padać nie powinno jedynie w rejonie wschodniej granicy kraju. Jednocześnie, przed frontem będzie napływało z południa gorące powietrze zwrotnikowe, sprzyjając występowaniu gwałtownych zjawisk, szczególnie po południu. Burzom może towarzyszyć silny porywisty wiatr, intensywne opady deszczu oraz opady gradu; nie da się wykluczyć pojedynczych lokalnych trąb powietrznych, choć prawdopodobieństwo wystąpienia tego zjawiska jest niewielkie. Temperatura maksymalna w centrum i na południu osiągnie od 30 do 34 stopni, na Wybrzeżu Gdańskim i Kaszubach od 24-25 stopni, a w pozostałych dzielnicach od 25 do 27 stopni. Niedziela, po przejściu frontu,  już bez upałów – od 18 do 23 stopni. Początkowo sporo chmur, słabe opady możliwe jeszcze na wschodzie. W ciągu dnia powinno się przejaśniać za sprawą rozbudowującego się wyżu znad Karpat. A co nas czeka w kolejnych dniach? Szansa na opady przelotne jest praktycznie codziennie, najmniejsza w czwartek i piątek. Nieco uprzywilejowane pod względem opadów powinny być dzielnice zachodnie (w poniedziałek) i północne (we wtorek) – tam też w tych dniach możliwe burze.  Temperatura maksymalna na Wybrzeżu i pomorzach będzie wynosić 18-22 stopnie, w centrum 22-25 stopni, a na południu i południowym wschodzie 25-28 stopni.
weather  53 Prognoza pogody na tydzień 01-07.08.2015 31.07.2015 11:35 Pierwszy tydzień sierpnia zapowiada się bardzo słonecznie i upalnie. Układ wyżowy znad Ukrainy oraz gorące powietrze znad północnej Afryki spowoduje powrót upałów, z temperaturą maksymalną grubo powyżej 30 stopni. Reklama W sobotę pogodę w Polsce kształtować będzie układ wyżowy z centrum nad Lubelszczyzną. Z południowego-zachodu zacznie napływać ciepłe powietrze polarne morskie. Zachmurzenie przeważnie umiarkowane bez opadów. Większe przejaśnienia w dzielnicach południowo wschodnich oraz północno zachodnich. Temperatura maksymalna wyniesie od 18-19 stopni na Warmii i Mazurach do 25-26 stopni na Ziemi Lubuskiej i Dolnym Śląsku. W niedzielę pogoda pod wpływem rozbudowującego się układu wyżowego, którego centrum przemieści się nad Ukrainę. Zachmurzenie małe, miejscami do umiarkowanego, jedynie na krańcach południowo wschodnich nieco więcej chmur i tu możliwe lokalnie przelotne opady deszczu.Z południa zacznie napływać gorące powietrze pochodzenia zwrotnikowego.Temperatura maksymalna wyniesie od 23-24 stopni na północy, do 29-30 stopni na Dolnym Śląsku. W poniedziałek nadal w zasięgu wyżu znad Ukrainy. Słonecznie przy małym zachmurzeniu. Jedynie na południowym wschodzie po południu lokalnie więcej chmur i możliwe opady przelotne deszczu oraz burze. Gorąco. Temperatura maksymalna od 22-24 stopni na Pomorzu Gdańskim do 30-32 stopni na Ziemi Lubuskiej i Dolnym Śląsku. We wtorek wciąż słonecznie i upalnie. Nadal napływać będzie gorące powietrze zwrotnikowe z południowego zachodu. Temperatury maksymalne wynosić będą od 25-27 stopni na północy do 34-35 stopni na południowym zachodzie. W środę nad Polską miejscami pojawia się opady przelotne oraz burze, głównie w północnej i centralnej części. Natomiast w kolejnych dniach wciąż gorąco, słonecznie i pogodnie. Temperatury od 24-26 stopni na północy do 33-35 stopni na południu.
weather  52 Prognoza pogody na tydzień 08-14.08.2015 07.08.2015 11:30 Zapowiada się kolejny upalny tydzień. W najbliższym tygodniu temperatura w ciągu dnia będzie przekraczać 30 stopni, lecz niektóre dzielnice Polski mogą liczyć na krótkotrwałe ochłodzenie. Reklama Sobota: Na przeważającym obszarze Polski zachmurzenie małe lub bezchmurnie, tylko na zachodzie i północy po południu zaznaczy się wpływ frontu atmosferycznego z zachmurzeniem umiarkowanym okresami dużym. W tym rejonie wieczorem lokalnie przelotne opady deszczu i burze. W ciągu nocy strefa frontowa z burzami i przelotnymi opadami deszczu obejmie województwa: zachodniopomorskie, pomorskie, lubuskie, wielkopolskie, kujawsko-pomorskie oraz zachodnią część warmińsko-mazurskiego. Lokalnie burze mogą być dość intensywne, możliwy opady gradu. Wiatr w czasie burz dość silny i porywisty. Temperatura maksymalna od 27-30 stopni na Wybrzeżu do 34-38 stopni na pozostałym obszarze Polski. Temperatura minimalna od 15-17 stopni na Wybrzeżu do 18-21 stopni na pozostałym obszarze kraju. Niedziela: Strefa frontowa będzie powoli przesuwać się z północnego zachodu w kierunku centralnych dzielnic Polski.  W strefie frontowej zachmurzenie umiarkowane okresami duże, lokalnie przelotne opady deszczu i burze. Miejscami burze mogą być dość intensywne, możliwy opady gradu. Wiatr w czasie burz dość silny i porywisty. W południowo wschodniej części Polski zachmurzenie małe lub bezchmurnie i gorąco. Temperatura maksymalna od 20-22 stopni na Pomorzu przez 30-32 w pasie od Suwalszczyzny po Dolny Śląsk do 34-37 pozostałym obszarze Polski. Temperatura minimalna od 12-14 stopni na Pomorzu do 15-20 stopni na pozostałym obszarze kraju. Poniedziałek: Zachmurzenie małe miejscami umiarkowane, na wschodzie i południu Polski okresami duże z możliwymi lokalnymi przelotnymi opadami deszczu i burzami. W ciągu nocy rozpogodzenia. Temperatura maksymalna od 22-24 stopni na Wybrzeżu przez 30-33 w pasie Polski centralnej do 34-36 stopni na południu. Temperatura minimalna od 15 do 19 stopnia. Kolejne dni: Pogodnie i gorąco, w czwartek nieco więcej chmur i miejscami możliwe przelotne opady deszczu niewykluczone burze. Temperatury maksymalne nadal powyżej 30 stopni, jedynie na Wybrzeżu około 22-25 stopni.
weather  51 Prognoza pogody na tydzień 29.08-04.09.2015 28.08.2015 12:00 Weekend oraz początek tygodnia będą ciepłe, a nawet upalne. Od wtorku zmiana pogody i napływ chłodniejszych mas powietrza.   W sobotę na pogodę w Polsce wpływał będzie wyż którego centrum znajdować się będzie nad Polską. Na przeważającym obszarze kraju będzie pogodnie z małym zachmurzeniem. Więcej chmur jedynie w Polsce południowej i tutaj lokalnie niewykluczony słaby opad przelotny deszczu. Temperatura maksymalna wyniesie od 20-22 stopni na Wybrzeżu do 27-28 stopni na południu, w pasie od Dolnego Śląska, przez Śląsk, Małopolskę po Podkarpacie. W centralnej części kraju przeważnie 24-25 stopni. Reklama W niedzielę wyż będzie odsuwał się na wschód ale nadal na przeważającym obszarze kraju będzie słonecznie i ciepło. Z południa znów zacznie napływać gorące powietrze. Jedynie w północnej części kraju będzie się chmurzyć ale raczej nie powinno padać. Temperatura maksymalna wyniesie od 20-23 stopni na Wybrzeżu, przez 27-29 stopni na Pomorzu, Warmii,  Mazurach, Suwalszczyźnie, Mazowszu, Podlasiu oraz Lubelszczyźnie do 31-33 stopni na zachodzie i  południu. W poniedziałek nadal napływ ciepłych mas z południa powodujący wysokie temperatury w całym kraju. Na przeważającym obszarze kraju będzie pogodnie. Większe zachmurzenie  z opadami przelotnymi deszczu i burzami występować będzie jedynie na Pomorzu. Na termometrach zobaczymy przeważnie od 31 do 34 stopni a na zachodzie i południu w wielu miejscach nawet do 35-36 stopni. Nieco chłodniej będzie na Pomorzu 27-29 stopni a nad samym morzem 24-26 stopni. Wtorek przyniesie zmianę pogody. Duże zachmurzenie, opady deszczu i burze, które lokalnie mogą być intensywne z silnym wiatrem i gradem przesuwać się będą na wschód. Początkowo występować będą na zachodzie i północy, w drugiej części dnia obejmą wschodnią, centralną i południową część kraju. Temperatury będą zróżnicowane, na zachodzie i północy już zrobi się chłodniej, tutaj będzie od 20 do 23 stopni, na południu i południowym wschodzie nadal gorąco z temperaturami dochodzącymi do 31-33 stopni. W środę będzie już raczej duże zachmurzenie, zwłaszcza na południu i lokalnie na północy, gdzie występować będą również słabe opady deszczu lub deszczu przelotnego. Więcej przejaśnień w pasie Polski centralnej i tutaj bez opadów. Będzie chłodno, w północnej części kraju od 18 do 19 stopni, na pozostałym obszarze zaledwie 20-22 stopni. Jedynie na krańcach południowo-wschodnich lokalnie do 23-24 stopni. Czwartek zapowiada się pochmurny z niewielkimi przejaśnieniami i lokalnymi opadami deszczu zwłaszcza na północy i południu. Na termometrach niewielkie zmiany w porównaniu do środy, nadal 18-19 na północy i 20-22 stopni na pozostałym obszarze kraju. Piątek również będzie pochmurny i deszczowy. Temperatura maksymalna wynosić będzie przeważnie 18-20 stopni. Chłodniej na Wybrzeżu tutaj około 17-18 stopni, natomiast na południowym wschodzie lokalnie do 21 stopni.
weather  50 Prognoza pogody na tydzień 05.09-11.09.2015 04.09.2015 13:21 W weekend oraz w pierwszej połowie przyszłego tygodnia – będzie pochmurno oraz deszczowo. Taką aurę sprowadzi do Polski rozległy niż, którego centrum początkowo będzie znajdowało się nad Bałtykiem, a w połowie tygodnia znajdzie się nad północno-zachodnią Rosją. W połowie tygodnia będzie następowała powolna przebudowa pola barycznego nad Polską, odsuwający się na wschód niż ustąpi miejsca wyżowi. Taka sytuacja synoptyczna sprawi, że nie mamy już, co liczyć na napływ ciepłych mas powietrza zalegających na południu Europy. Do kraju będzie napływało chłodniejsze powietrze polarne morskie.   W sobotę na pogodę w Polsce wpływał będzie niż, którego centrum znajdować się będzie nad południowa Szwecją i Bałtykiem. Na północy, północnym zachodzie i zachodzie oraz na południu i południowym wschodzie kraju zachmurzenie duże i całkowite z opadami deszczu, na pozostałym obszarze mniej chmur, zachmurzenie umiarkowane lub duże i bez opadów. Dodatkowo na obszarze woj. pomorskiego, zachodniopomorskiego, kujawsko-pomorskiego, wielkopolskiego oraz lubuskiego będzie wiał umiarkowany okresami dość silny wiatr w porywach do 50-70km/h. Temperatura maksymalna wyniesie od 16-17 stopni na Pomorzu do 20-22 stopni na  pozostałym obszarze. Reklama W niedzielę centrum niżu będzie przemieszczało się nad północną Polską. W całym kraju zachmurzenie będzie duże miejscami całkowite, miejscami występować będą przelotne opady deszczu, a na Wybrzeżu, Pomorzu oraz na zachodzie mogą pojawić się burze. Znów będzie wietrznie, w całym kraju będzie wiał umiarkowany okresami dość silny południowo-zachodni i zachodni wiatr z porywami do 40-60km/h, a wysoko w górach porywy wiatru mogą osiągnąć wartość ponad 100km/h. Temperatura maksymalna wyniesie 14-16 stopni na przeważającym obszarze kraju, nieco cieplej będzie na Podkarpaciu i Lubelszczyźnie 16-18 stopni. W poniedziałek i we wtorek niż powoli będzie odsuwał się nad północno-zachodnią Rosję, a od zachodu Polska będzie dostawała się pod wpływ wyżu. W tych dniach na północy i północnym wschodzie kraju zachmurzenie będzie duże i całkowite z opadami i przelotnymi opadami deszczu. Na pozostałym obszarze zachmurzenie będzie przeważnie duże i tylko lokalnie pojawią się słabe przelotne opady deszczu. Na termometrach zobaczymy przeważnie od 15 do 17 stopni w poniedziałek, a we wtorek od 15 do 18 stopni. W środę przed południem w całym kraju zachmurzenie będzie duże miejscami zwłaszcza na wschodzie całkowite z lokalnymi przelotnymi opadami deszczu. Od godzin południowych od zachodu opady będą zanikały, a zachmurzenie będzie malało. Po południu zachmurzenie duże z przelotnymi opadami deszczu występować będzie we wschodniej połowie kraju, a w zachodniej połowie zachmurzenie będzie przeważnie umiarkowane. Temperatury będą zróżnicowane, na wschodzie 15-17 stopni, na zachodzie 17-19 stopni. W czwartek i piątek zachmurzenie będzie przeważnie umiarkowane lokalnie duże z lokalnymi słabymi opadami deszczu. Na termometrach niewielkie zmiany w porównaniu do środy. W czwartek od 16-18 stopni na wschodzie i północy do 18-20 stopni na pozostałym obszarze kraju, a w piątek od 17 do 20 stopni.
weather  49 Prognoza pogody na tydzień 12.09-18.09.2015 11.09.2015 11:51 W nadchodzącym tygodniu przeważnie będzie pogodnie i dość ciepło, chociaż w sobotę oraz wtorek będzie również deszczowo.   W sobotę na przeważającym obszarze kraju będzie pochmurno ze słabymi opadami deszczu i deszczu przelotnego. Początkowo padać będzie w pasie od Niziny Szczecińskiej przez centrum po Podkarpacie, w ciągu dnia opady stopniowo będą przesuwać się na wschód. W pierwszej części dnia pogodnie będzie na Dolnym Śląsku i Ziemi Lubuskiej, stopniowo pogoda będzie poprawiała się również w centralnej i południowej części kraju. Temperatura maksymalna wyniesie od 16-17 stopni na północy, wschodzie i w centrum do 22-23 stopni na zachodzie i południowym-zachodzie. Reklama Niedziela bez opadów w całym kraju. Będzie dość pogodnie z umiarkowanym lub małym zachmurzeniem. Jedynie na wschodzie i północy okresowo będzie się chmurzyć. Temperatura maksymalna wynosić będzie od 19-20 stopni na północnym wschodzie i wschodzie, przez 22-23 w dzielnicach centralnych, do 24-25 stopni na południowym-zachodzie i zachodzie. Poniedziałek również będzie pogodny z umiarkowanym lub małym zachmurzeniem. Okresowo na północy i zachodzie może przybywać chmur. Dopiero wieczorem na zachodzie zacznie padać deszcz. Dzień będzie wietrzny, będzie wiał dość silny wiatr w porywach do 50-70km/h. Temperatura maksymalna wynosić będzie od 20-22 stopni na północnym wschodzie i wschodzie, przez 24-25 w dzielnicach centralnych, do 27-28 stopni na południowym-zachodzie. We wtorek będzie duże i całkowite zachmurzenie z opadami deszczu. Początkowo padać będzie na zachodzie, ale w ciągu dnia już w całym kraju występować będą opady deszczu lub deszczu przelotnego. Tym razem najchłodniej będzie na zachodzie i północy, gdzie na termometrach zobaczymy 18-20 stopni. Nieco cieplej na wschodzie i południu ale i tutaj zaledwie 22-24 stopnie. W środę będzie dość pogodnie. W pierwszej części dnia zanikające opady deszczu na wschodzie. Temperatura maksymalna wynosić będzie przeważnie 21-22 stopnie. Nieco chłodniej na północy, tutaj 19-20 stopni. Natomiast na południowym zachodzie lokalnie temperatura wynosić będzie 23-24 stopni. Czwartek będzie pogodny z małym i umiarkowanym zachmurzeniem. Będzie ciepło, od 21-22 stopni na północy do 26-27 stopni na południu. W piątek przeważnie zachmurzenie małe lub umiarkowane, jedynie na Pomorzu oraz w górach okresowo będzie się chmurzyć i tutaj będą pojawiać się opady deszczu przelotnego oraz burze. Na termometrach zobaczymy od 20-21 stopni na północy do 23-24 stopni na południu.
weather  48 Prognoza pogody na tydzień 19.09-25.09.2015 18.09.2015 11:29 Kolejny tydzień września zapowiada się z umiarkowanymi temperaturami. Nie zabraknie również opadów deszczu, głównie w Małopolsce, na Podkarpaciu i Lubelszczyźnie. Reklama W sobotę pogodę w Polsce południowo wschodniej oraz częściowo południowej i wschodniej kształtować będzie ośrodek niżowy znad Węgier z pofalowanym frontem chłodnym. Na tym obszarze zachmurzenie całkowite do dużego z opadami deszczu, głównie w pierwszej części dnia. Wieczorem opady na krańcach południowych Małopolski i Podkarpacia. Pozostała część kraju pod wpływem klina wyżu znad Austrii. Tutaj zachmurzenie małe do umiarkowanego. Jedynie na całym Pomorzu w godzinach popołudniowych okresowo możliwe słabe, przelotne opady deszczu. Temperatura maksymalna przeważnie 20-22 stopni, jedynie na krańcach północnych 18-19 stopni. W niedzielę południowa, południowo wschodnia oraz wschodnia część Polski pozostanie pod wpływem niżu znad Węgier z frontem atmosferycznym. Na tym obszarze zachmurzenie całkowite do dużego z opadami deszczu, lokalnie dość intensywnymi. Na pozostałym obszarze zachmurzenie umiarkowane, okresowo do dużego. Na całym Pomorzu oraz wieczorem na Ziemi Lubuskiej, lokalnie przelotne opady deszczu.Temperatura maksymalna wyniesie od 15-17 stopni na całym Pomorzu, w Małopolsce i na Podkarpaciu, do 19-20 stopni w dzielnicach centralnych. W poniedziałek na południowym wschodzie nadal pochmurno z opadami deszczu, zanikającymi w drugiej części dnia. Na przeważającym obszarze Polski wpływ wyżu znad Czech. Zachmurzenie umiarkowane do dużego, jedynie na północnym wschodzie lokalnie możliwe przelotne opady deszczu. Temperatura maksymalna przeważnie 15-17 stopni, jedynie na krańcach południowych i południowo wschodnich chłodniej do 12-14 stopni. We wtorek centrum wyżu przemieści się nad zachodnia Białoruś. Pogodnie przy małym i umiarkowanym zachmurzeniu, jedynie w pasie północnym trochę więcej chmur, ale i tu bez opadów. Temperatury maksymalne wynosić będą od 16-17 stopni na Pomorzu Gdańskim i Mazurach do 19-20 stopni na Ziemi Lubuskiej, Dolnym Śląsku i Lubelszczyźnie.   W kolejnych dniach nadal przeważnie dość pogodnie. Miejscami niewykluczone przelotne opady deszczu, głównie w godzinach popołudniowych. Temperatury od 17-19 stopni na całym Pomorzu do 22-25 stopni na wschodzie.
weather  47 Prognoza pogody na tydzień 26.09-02.10.2015 25.09.2015 13:25 Najbliższy tydzień przyniesie nam spore ochłodzenie. Będzie ono odczuwalne zwłaszcza w nocy. W weekend na zachodzie i północy, a od poniedziałku już w całym kraju poranne temperatury wynosić będą 6-7 stopni. W nocy ze środy na czwartek w wielu miejscach temperatura minimalna spadnie do 4-5 stopni.   W sobotę na południowym wschodzie i wschodzie na pogodę wpływał będzie niż z centrum nad Bałkanami z układem frontów atmosferycznych i tutaj będzie całkowite zachmurzenie z opadami deszczu i deszczu przelotnego. Lokalnie na krańcach wschodnich możliwe pojedyncze burze. We wschodniej Małopolsce, Podkarpaciu i Roztoczu opady miejscami będą intensywne - prognozowana suma opadów za 12h wynosić będzie 20-30mm, a lokalnie w górach nawet 40-50mm. Na pozostałym obszarze pogodę kształtował będzie wyż znad Morza Północnego. Na zachodzie i północy będzie zachmurzenie małe lub umiarkowane, a na południowym zachodzie, w centrum i północnym wschodzie duże. Temperatura maksymalna na południu i południowym wschodzie oraz na Wybrzeżu wynosić będzie 14-15 stopni, na pozostałym obszarze 16-18 stopni.  W niedzielę wyż znad Morza Północnego będzie spychał układ niżowy dalej na wschód. W pierwszej części dnia na południowym wschodzie nadal będzie duże i całkowite zachmurzenie z opadami deszczu, ale w ciągu dnia opady będą słabły, a wieczorem całkiem zanikną. Na pozostałym obszarze będzie pogodnie z małym i umiarkowanym zachmurzenie oraz bez opadów. Temperatura maksymalna wynosić będzie przeważnie 15-17 stopni. Nieco chłodniej będzie na południowym wschodzie, tutaj 13-14 stopni.  W poniedziałek będzie pogodnie z umiarkowanym i małym zachmurzeniem, jedynie na wschodzie lokalnie zwiększającym się do dużego. W całym kraju bez opadów. Temperatura maksymalna od 14-15 stopni na wschodzie do 17-18 stopni na zachodzie.   We wtorek pogodny wyż odsunie się na północ, a Polska znajdzie się  na jego południowych krańcach. W całym kraju przybędzie chmur, lokalnie na południu mogą pojawić się również opady przelotne deszczu. Na termometrach zobaczymy od 13-14  stopni na wschodzie do 16-17 stopni na zachodzie.   Środa również będzie pochmurna, z dużym zachmurzeniem. Lokalnie na południu i zachodzie występować będą opady deszczu. Będzie chłodno. Temperatura maksymalna wynosić będzie przeważnie 12-14 stopni, jedynie na zachodzie 15-16 stopni.   Czwartek i piątek z dużym zachmurzeniem i słabymi opadami deszczu na zachodzie oraz lepszą pogodą na wschodzie. Na termometrach nadal od 12-14 stopni na wschodzie do 15-16 stopni na zachodzie.
weather  46 Prognoza pogody na tydzień 03.10-09.10.2015 02.10.2015 11:42 Pierwsza połowa kolejnego tygodnia października zapowiada się pogodnie z umiarkowanymi temperaturami. Następnie będziemy mieli zdecydowanie więcej chmur oraz słabe opady deszczu. Reklama W sobotę pogodę w Polsce kształtować będzie rozległy klin wyżowy, związany z wyżem znad Morza Czarnego. Nad ranem lokalnie silne zamglenia oraz mgły zwłaszcza na południowym wschodzie i północnym zachodzie. W ciągu dnia słonecznie przy małym zachmurzeniu lub bezchmurnym niebie, jedynie na północnym wschodzie i wschodzie nieco więcej chmur, bez opadów. Pod koniec dnia na południowym zachodzie wzrost zachmurzenia do umiarkowanego, ale i tu również bez opadów. Temperatura maksymalna wyniesie od 16-18 stopni na Mazurach i Suwalszczyźnie, do 22-23 na Opolszczyźnie i Dolnym Śląsku. W niedzielę centrum wyżuprzemieści się nad Kazachstan, a Polska będzie w słabogradientowym polu obniżonego ciśnienia. Zachmurzenie przeważnie umiarkowane, natomiast na południowym wschodzie i wschodzie kraju małe. Cieplej.Temperatura maksymalna wyniesie od 17-19 stopni w pasie północnym, poprzez 20-22 na przeważającym obszarze, do 23-24 stopni na południowym wschodzie. W poniedziałek Polska dostanie się w zasięg klina wyżu znad Skandynawii. Zachmurzenie umiarkowane, miejscami zwłaszcza rano do dużego, brak opadów. Nieco chłodniej. Temperatura maksymalna od 15-16 stopni na północy, do 21-22 stopni na południowym zachodzie i południowym wschodzie. We wtorek zachmurzenie przeważnie duże z przejaśnieniami. W pasie zachodnim więcej chmur ze słabymi opadami deszczu, związanymi z  zatoka niżową. Temperatury maksymalne wynosić będą od 14-15 stopni na Podlasiu, do 21-22 stopni na południu. W kolejnych dniach nad Polskę napłynie wilgotne powietrze z zachodu. Zachmurzenie przeważnie duże z opadami deszczu. Temperatury od 12-14 stopni na Podlasiu, do 17-19 stopni na południu i południowym zachodzie.
weather  45 Prognoza pogody na tydzień 10.10-16.10.2015 09.10.2015 14:19 Najbliższy tydzień przyniesie nam pierwsze oznaki zimy. W weekend będzie pogodnie ale będziemy mieć również poranki z kilkustopniowym mrozem. Początek tygodnia przyniesie w południowej i południowo-wschodniej części kraju opady deszczu ze śniegiem i śniegu.  W sobotę Polska znajdować się będzie pod wpływem wyżu z centrum nad Skandynawią sprowadzającym do kraju zimne, arktyczne powietrze z północy. Na przeważającym obszarze kraju będzie bezchmurnie lub będzie małe zachmurzenie. Więcej chmur występować będzie w południowej części Małopolski oraz Podkarpacia oraz na północnym wschodzie i północy, od Pomorza po Suwalszczyznę i Podlasie. W górach możliwe są słabe opady deszczu, a wyżej również śniegu. Temperatura maksymalna od 5-6 stopni na północnym wschodzie, przez 8-9 w centrum, do 10-11 na południu i zachodzie.   W niedzielę na zachodzie nadal będzie pogodnie z małym zachmurzeniem. We wschodniej części kraju będzie zachmurzenie duże z przejaśnieniami. Wieczorem na południu i południowym wschodzie zachmurzenie będzie zwiększać się do całkowitego i pojawią się opady deszczu ze śniegiem i śniegu. W nocy opady obejmą swym zasięgiem województwa śląskie, małopolskie, świętokrzyskie i podkarpackie. Temperatura maksymalna od 6-7 stopni na północnym wschodzie i wschodzie do 8-9 na zachodzie. Na obszarach podgórskich od 2 do 3 stopni. Reklama W poniedziałek na południu nadal będzie pochmurno z dużym i całkowitym zachmurzeniem oraz opadami deszczu, deszczu ze śniegiem oraz śniegu. Na pozostałym obszarze od zachmurzenia małego  na zachodzie i północnym zachodzie do dużego na wschodzie. Temperatura maksymalna od 1-3 stopni na krańcach południowych do 8-9 stopni na zachodzie i północy. Wtorek będzie raczej pochmurny. Na południu z dużym i całkowitym zachmurzeniem, na pozostałym obszarze będzie zachmurzenie duże do umiarkowanego. Lokalnie, zwłaszcza na południu i południowym zachodzie, występować będą słabe opady deszczu lub mżawki. Na termometrach zobaczymy od 4-6  stopni na południu do 7-8 stopni na pozostałym obszarze. W środę na przeważającym obszarze będzie zachmurzenie umiarkowane, jedynie na południu jeszcze duże, ale już bez opadów. Temperatura maksymalna wynosić będzie przeważnie 7-8 stopni, jedynie na południu 4-6 stopni. Czwartek przeważnie pogodny z umiarkowanym zachmurzeniem, jedynie na południu zachmurzenie duże z lokalnymi opadami deszczu lub mżawki.  Na termometrach przeważnie 7-8 stopni, jedynie na południu 4-6 stopni. Piątek pochmurny z dużym zachmurzeniem. Na wschodzie i południu należy również spodziewać się opadów deszczu lub mżawki. Temperatura maksymalna przeważnie 8-9 stopni, chłodniej na południu 6-7 stopni. Jedynie nad samym morzem lokalnie do 10 stopni.
weather  44 Prognoza pogody na tydzień 17-23.10.2015 16.10.2015 14:25 Po tygodniu porannych mrozów i śnieżnym epizodzie, kolejne dni przyniosą już typowo jesienną pogodę i to w tym bardziej deszczowym i mglistym wydaniu.    Reklama Sobota będzie na ogół pochmurna i deszczowa. Przed południem dnia słabe opady deszczu lub mżawki występować będą prawie wszędzie poza północnym wschodem i południowym zachodem – choć tu też może lokalnie pokropić. W drugiej części dnia wciąż deszczowo, przy czym na południu opady będą silniejsze. Nie powinno padać na Suwalszczyźnie i na południowym zachodzie. W pozostałych dzielnicach zachodnich deszcz tylko miejscami. Temperatury maksymalne od 10-12 stopni na zachodzie do 13-16 na południowym wschodzie. W nocy popada już w prawie całym kraju poza krańcami zachodnimi i miejscami opady te będą dość intensywne. Niedziela również deszczowa – padać będzie w pasie północnym i centralnym. Na południu raczej bez deszczu i jest nawet szansa na niewielkie przejaśnienia. Temperatury osiągną 9-12 stopni, tylko na Roztoczu do 13-14 stopni. W nocy też będzie padać, choć już słabo. W poniedziałek deszczu mniej, choć nadal pochmurno – zachmurzenie duże do całkowitego, niewielkie przejaśnienia na Pomorzu. Pokropić może na południowym zachodzie i południu, rano lokalnie także na północy. Temperatura maksymalna od 9 do 12 stopni. Po mglistej nocy wtorek przywita nas dużym zachmurzeniem, a na południu także opadami deszczu lub mżawki. W drugiej części dnia deszcz możliwy w centrum i na wschodzie. Temperatury podobne do poniedziałkowych. Środa także pochmurna, na północnym zachodzie i południowym wschodzie do tego deszczowa. Temperatury dojdą do 8-11 stopni. W czwartek i piątek jest już szansa na ładniejszą pogodę z większą ilością przejaśnień, choć w czwartek może jeszcze przelotnie popadać. Temperatury utrzymają się na dotychczasowym poziomie. Powieje za to silniejszy wiatr. Choć taka deszczowa aura wielu może być nie w smak, to opady są bardzo potrzebne (i jeszcze długo będą), żeby uzupełnić zasoby wodne po ostatniej suszy. No i grzybiarze też powinni być zadowoleni :)
weather  43 Prognoza pogody na tydzień 24.10-30.10.2015 23.10.2015 14:21 Przeważnie będzie pogodnie, jedynie w niedzielę występować będą słabe opady deszczu lub mżawki . Reklama W sobotę na pogodę w Polsce wpływał będzie wyż z centrum nad Węgrami. Początkowo na przeważającym obszarze kraju będzie zachmurzenie duże z przejaśnieniami a na zachodzie i południu małe lub umiarkowane. W godzina rannych na wschodzie możliwe są słabe, zanikające opady deszczu lub mżawki. W drugiej części dnia w całym kraju będzie coraz więcej rozpogodzeń. Większe zachmurzenie będzie miejscami w północnej części kraju. Temperatura maksymalna wyniesie przeważnie od 11 do 13 stopni, nieco chłodniej będzie na południowym wschodzie 10-11 stopni. Najcieplej będzie natomiast na Dolnym Śląsku, gdzie temperatura lokalnie dojdzie do 15-16 stopni. W niedzielę wyż znad Węgier będzie stopniowo odsuwał się nad Rumunię a na pogodę w kraju zacznie wpływać zatoka niskiego ciśnienia związana z niżem znad Skandynawii. Początkowo będzie tylko się chmurzyć, ale już od rana najpierw na krańcach północno zachodnich, a następnie na zachodzie i północy pojawią się również słabe opady deszczu. Pod wieczór padać będzie również na północnym wschodzie i w centrum. Na Pomorzu po południu opady będą zanikać i pojawią się przejaśnienia. Temperatura maksymalna w całym kraju będzie wyrównana i wynosić będzie od 12 do 14 stopni, chociaż lokalnie może dochodzić do 15 stopni. Chłodniej w obszarach podgórskich 10-11 stopni. W poniedziałek na pogodę w kraju zacznie wpływać wyż, który przesuwał się będzie nad Polskę znad Niemiec. Na przeważającym obszarze kraju będzie pogodnie z umiarkowanym zachmurzeniem. Początkowo duże zachmurzenie  z zanikającymi opadami deszczu będzie na krańcach wschodnich, ale w ciągu dnia opady zanikną i będą pojawiać się przejaśnienia. Na termometrach będzie od 11 do 13 stopni. Chłodniej w obszarach podgórskich 9-10 stopni. We wtorek nadal znajdować się będziemy w polu podwyższonego ciśnienia. Przeważnie będzie zachmurzenie małe lub umiarkowane, jedynie przed południem na wschodzie lokalnie duże. Na termometrach od 10-12 stopni na północnym wschodzie do 14-16 stopni na południowym zachodzie. W środę nadal przeważnie będzie pogodnie z małym i umiarkowanym zachmurzeniem. Nigdzie nie będzie padać. Na termometrach od 10-12 stopni na północnym wschodzie do 14-16 stopni na południowym zachodzie. Czwartek oraz piątek nadal bez opadów chociaż będzie więcej chmur, przeważnie zachmurzenie duże ale z przejaśnieniami. Na termometrach również bez większych zmian od 9-11 stopni na północnym wschodzie do 13-15 stopni na południowym zachodzie.
weather  42 Prognoza pogody na tydzień 31.10-06.11.2015 30.10.2015 15:07 W ostatnim czasie pogodą w Polsce władają wyże, zapewniając spokojną, stabilną aurę. Wygląda na to, że w najbliższym tygodniu niewiele się w tym temacie zmieni, choć jest szansa na deszcz w piątek.    Reklama Sobota będzie ładnym dniem – po ustąpieniu porannych zamgleń i mgieł (co nastąpi późnym rankiem lub przedpołudniem) w całym kraju pokaże się słońce – przeważać będzie zachmurzenie małe lub umiarkowane, tylko lokalnie może być duże. Temperatury wzrosną do 8-10 stopni na północnym wschodzie, 10-13 stopni na przeważającym obszarze i 13-16 stopni na Dolnym Śląsku. Noc będzie pogodna, ale pojawią się zamglenia i lokalne mgły. Na wschodzie, południowym wschodzie i w centrum prognozujemy lekki mróz lub przygruntowe przymrozki. Niedziela również zapowiada się słoneczna – występować będzie zachmurzenie małe lub bezchmurne niebo, jedynie w północno-wschodniej części kraju spodziewamy się zachmurzenia umiarkowanego, miejscami dużego. Będzie też ciepło - temperatury maksymalne wyniosą 11-13 stopni na północnym wschodzie do 15-17 w części południowo-zachodniej kraju. Powieje za to nieco silniejszy wiatr z kierunków południowych. W nocy pogodnie, ale również z przymrozkami, a nawet lekkim mrozem – tym razem najchłodniej będzie na południu i zachodzie. W kolejnych dniach bez większych zmian w pogodzie. Aura zapowiada się dość ładnie, a pogodne niebo będzie częstym widokiem. Deszczu nie przewidujemy. Nocami i porankami należy spodziewać się mgieł, miejscami dość poważnie ograniczających widzialność. W poniedziałek i wtorek w dzień maksymalnie od 10 do 16 stopni (cieplejsze będą dzielnice południowe), w środę w związku z tym, że na północy pojawi się trochę więcej chmur, może być tam nieco chłodniej – do 8-11 stopni. Nocami w wielu miejscach przymrozki. W czwartek północną, a następnie centralną Polskę przykryją chmury, pogodne pozostanie tylko południe. Temperatury maksymalne wyniosą od 7-8 stopni na północy do 12-14 na południu. W nocy przymrozki jedynie na krańcach południowych. W piątek jest szansa na zmianę pogody i opady deszczu, choć ta prognoza jest jeszcze niepewna. Zachęcamy by sprawdzać na bieżąco jak się sytuacja rozwinie, a póki co cieszyć się ciepłym i pogodnym wydaniem jesieni.
weather  41 Prognoza pogody na tydzień 28.11-04.12.2015 27.11.2015 01:13 Po chłodnym tygodniu czeka nas odmiana, wróci jesienna słota, ale zrobi się wyraźnie cieplej.    Reklama Sobota w zachodniej połowie kraju rozpocznie się ładnie, z zachmurzeniem małym i umiarkowanym, choć występować będą zanikające zamglenia. W godzinach okołopołudniowych od zachodu zacznie nasuwać się strefa opadów deszczu ze śniegiem, miejscami śniegu, które na Pomorzu Zachodnim i Ziemi Lubuskiej będą przechodzić w deszcz. Na wschodzie przez cały dzień pochmurno, miejscami popada słaby deszcz lub deszcz ze śniegiem. W pasie centralnym zachmurzenie duże z przejaśnieniami. Temperatura od 0-2 stopni w pasie centralnym, do 3-5 stopni na wschodzie i zachodzie. W nocy na ogół pochmurno, z przejaśnieniami na zachodzie. Na wschodzie będzie padał śnieg i deszcz  ze śniegiem, miejscami popada też na południu i w centrum. Temperatura minimalna wyniesie od (-2) do 1 stopnia, tylko nad morzem do 2 stopni. W niedzielę również zachmurzenie duże do całkowitego. Początkowo na wschodzie możliwe słabe, zanikające opady śniegu lub deszczu ze śniegiem, natomiast w ciągu dnia od zachodu wejdzie kolejna strefa opadów – tym razem deszczu, tylko lokalnie deszczu ze śniegiem. Opady obejmą zachodnią i miejscami centralną Polskę. Temperatura maksymalna od 2-4 stopni na wschodzie do 6-7 na zachodzie. W nocy, a także w poniedziałek w całym kraju występować będą opady deszczu i deszczu przelotnego, powieje też silniejszy wiatr. Będzie cieplej, termometry wskażą od 6 do 10 stopni. Podobnie również we wtorek i środę – pochmurno, deszczowo i wietrznie w zasadzie w całym kraju. Temperatury do 4-5 stopni na północnym wschodzie i 7-8 na południowym zachodzie. Środa cieplejsza – temperatury maksymalne od 6-8 stopni na wschodzie do 10-12 na zachodzie. W czwartek i piątek opadów mniej, przelotny deszcz możliwy głównie w północnej części kraju. Miejscami przejaśnienia. Temperatury w dzień przeważnie do 5-10 stopni, noce bez mrozu. Wszystko póki co wskazuje na to, że tegoroczna Barbórka upłynie nam po wodzie. Czy zatem Święta będą zimowe? Trzymajmy kciuki! :)
weather  40 Prognoza pogody na tydzień 05-11.12.2015 04.12.2015 01:18 Choć końcówka listopada była chłodna, cały miesiąc zapisał się w Polsce jako niezwykle ciepły. Pierwsze dni grudnia także były ciepłe ponad normę, a w kolejnych sytuacja się nie zmieni…    Reklama W sobotę najładniejsza pogoda od Dolnego Śląska po Małopolskę – zachmurzenie małe do umiarkowanego. W pozostałych dzielnicach południowej połowy kraju zachmurzenie umiarkowane do dużego, a na północy i północnym wschodzie duże do całkowitego. Temperatura maksymalna wyniesie od 6-7 stopni na Podlasiu, do 8-10 na pozostałym obszarze. Okresami dość silny wiatr, zwłaszcza nad morzem. W niedzielę również mocniej powieje, temperatura będzie za to wyższa niż w sobotę – od 8-10 stopni na wschodzie, do 11-12 na zachodzie. Przeważać będzie zachmurzenie umiarkowane do dużego, miejscami na zachodzie i południu pojawiać się będą rozpogodzenia. W poniedziałek i wtorek na ogół zachmurzenie duże z przejaśnieniami (więcej przejaśnień, a nawet rozpogodzenia we wtorek) i bez opadów. W poniedziałek może jeszcze mocniej powiać. Temperatury maksymalne od 7 do 11 stopni. Noce nadal bez mrozów, ale z zamgleniami i lokalnymi mgłami. W środę pogoda znów bardziej dynamiczna, zachmurzenie zmienne, silniejszy wiatr i miejscami opady przelotne deszczu – głównie na północy.  Temperatura maksymalna od 6 do 10 stopni. Podobnie w czwartek i piątek – zachmurzenie duże i całkowite, opady przelotne deszczu i silniejszy wiatr. Nieco chłodniej, choć nadal ciepło ponad normę – w ciągu dnia do 5-8 stopni, a nocami spadki temperatury do 1-4 stopni.
weather  39 Prognoza pogody na tydzień 12-18.12.2015 10.12.2015 20:30 Nadchodzący tydzień niestety nie przyniesie nam zmiany pogody nad Polską. Zachodnia cyrkulacja cyklonalna spowoduje kolejny pochmurny i deszczowy tydzień nad obszarem naszego kraju. Reklama W sobotę pogodę w Polsce kształtować będzie układ niżowy, z drugorzędnymi frontami chłodnymi, którego centrum przemieszczać się będzie znad Skandynawii na Estonię. Zachmurzenie duże, okresowo całkowite z przelotnymi opadami deszczu, głównie w pasie północnym, wschodnim oraz w centrum kraju. Na Podlasiu okresowo opady deszczu ze śniegiem. Na południowym zachodzie i południu stosunkowo najmniej opadów i tutaj możliwe niewielkie przejaśnienia. Okresowo dość silny i porywisty wiatr. Temperatura maksymalna wyniesie od 3-4 stopni na Suwalszczyźnie, do 7-8 stopni na Dolnym Śląsku.   W niedzielę na pogodę w Polsce będzie oddziaływał kolejny układ niżowy, którego centrum przemieszczać się będzie znad Dani na Białoruś. Zapowiada się kolejny pochmurny i deszczowy dzień. W pasie wschodni okresowo również opady deszczu ze śniegiem. W pasie południowym kraju dodatkowo dość silny i porywisty wiatr. Temperatura maksymalna wyniesie od 1-2 stopni na Mazurach i Podlasiu do 6-7 stopni na południowym zachodzie. W poniedziałek nad Polską rozbudowywał się będzie układ wyżowy. Zachmurzenie przeważnie duże, miejscami do całkowitego. Nad ranem i wieczorem miejscami silne zamglenia i mgły. Jedynie początkowo na wschodzie możliwe słabe opady deszczu lub mżawki. Temperatura maksymalna od 1-2 stopni na północnym wschodzie do 4-5 stopni na południowym zachodzie. We wtorek wyż znad Polski przemieszczał się będzie na Morze Czarne. Zachmurzenie przeważnie duże, popołudniu miejscami niewielkie przejaśnienia. Temperatury maksymalne wynosić będą od 0-1 stopni na Suwalszczyźnie do 5-6 stopni na Dolnym Śląsku. W kolejnych dniach nad Polską początkowo pochmurno z opadami deszczu, deszczu ze śniegiem oraz miejscami śniegu, natomiast od czwartku w północnej połowie kraju, a w piątek nad całą Polską więcej słońca i brak opadów. Temperatury od (-2)-0 stopni na Podlasiu do 4-6 stopni na południowym zachodzie.
weather  38 Prognoza pogody na tydzień 19-25.12.2015 oraz na Święta Bożego Narodzenia 18.12.2015 01:11 Ostatni przed świętami tydzień zapowiada się pochmurny, ciepły z niewielką ilością opadów deszczu. W święta sytuacja się nie zmieni… Reklama Aby napisać w miarę dokładną prognozę na nadchodzący tydzień oraz na zbliżające się Święta Bożego Narodzenia przejrzałem wyniki rozkładu ciśnienia atmosferycznego na poziomie morza oraz mapy górnych poziomów izobarycznych pochodzące z modelu ECMWF. Dlaczego ten, a nie inny model? Dlatego, że uważam go za jeden z lepszych, jeśli chodzi o prognozy długoterminowe. Ostatnie wyniki modelu nie dają złudzeń, nie będzie białych świąt. Na mapach prognostycznych wyższych poziomów izobarycznych wyraźnie widać, że w nadchodzących dniach z południowego zachodu i zachodu będą napływały cieplejsze i wilgotne masy powietrza (rys. 2 i 3). Taki stan utrzyma się do końca świąt, a nie jest wykluczone, że nawet do końca roku. Jeśli chodzi o rozkład ciśnienia na poziomie morza, to porównując prognozy z typami cyrkulacji wg. B. Osuchowskiej – Klein, łatwo zauważyć podobieństwo do cyrkulacji typu D2C (rys. 4 i 5), czyli zachodniej cyrkulacji antycyklonalnej. Na północy i na północnym zachodzie obszaru nas interesującego, (czyli od północno-zachodniej Rosji po północny Atlantyk) znajdują się ośrodki niskiego ciśnienia z centrum na południowy - zachód od Islandii i na wschód lub północny wschód od Skandynawii, a pole wysokiego ciśnienia obejmuje południową i południowo - wschodnią część Europy - od Atlantyku aż po Ural. W tym typie cyrkulacji w chłodnej porze roku (patrz w ziemie) pogoda generalnie jest następująca: zachmurzenie przeważnie duże przejaśnianiami, najczęściej występują chmury warstwowe; opady są niewielkie (0,5 mm/dobę), ciągłe w postaci deszczu, lub mżawki (w sprzyjających temperaturach śniegu); typ ten jest jednym z najcieplejszych typów cyrkulacji dla wszystkich pór roku; średnia temp. wynosi 4°C powyżej średnich wartości; wiatry są słabe i umiarkowane z kierunku zachodniego i południowo-zachodniego; w nocy występują zamglenia, często występują mgły. Już po tym wstępie widać, że będzie pochmurno i bardzo ciepło, jak na drugą połowę grudnia. Ale przyjrzyjmy się bardziej szczegółowo, jak będzie wyglądała pogoda w nadchodzących dniach. W sobotę w całym kraju będzie pochmurno, zachmurzenie całkowite, jedynie w drugiej części dnia na Ziemi Lubuskiej, Dolnym Śląsku, Opolszczyźnie, Śląsku i w Małopolsce będzie się przejaśniać i tu zachmurzenie będzie duże z przejaśnianiami. Przed południem słabe lokalne opady mżawki mogą występować we wschodniej Polsce. Prognozowana temperatura maksymalna wynosi od 7-8 stopni na północnym wschodzie do 10-11 stopni na zachodzie i południowym zachodzie kraju. W niedzielę poranek przywita nas zamgleniami, a zachmurzenie będzie w północnej połowie kraju duże i całkowite, a w południowej połowie kraju duże. W ciągu dnia zachmurzenie duże miejscami całkowite będzie występowało w północnej i północno-zachodniej Polsce, a na pozostałym obszarze zachmurzenie będzie duże z przejaśnieniami, a na Podkarpaciu wieczorem rozpogodzi się. Temperatura maksymalna będzie wynosiła od 4-7 stopni na południowym wschodzie kraju do 10-11 stopni miejscami 12 stopni na zachodzie. W poniedziałek nad Polską z północnego zachodu na południowy wschód będzie przemieszczał się front atmosferyczny i dlatego w poniedziałek na ogół zachmurzenie będzie duże i całkowite z lokalnymi, słabymi opadami deszczu i deszczu przelotnego, jedynie bez opadów w południowo-wschodniej i południowej Polsce. Temperatura maksymalna od 4-8 stopni na południowym wschodzie do 10-12 stopni na zachodzie. We wtorek w północnej połowie kraju zachmurzenie będzie duże i całkowite z lokalnymi słabymi opadami deszczu, głównie na Pomorzu, a w południowej połowie kraju duże z lokalnymi przejaśnianiami. Temperatura maksymalna od 6-9 stopni na południowym wschodzie, przez 10-11 stopni na przeważającym obszarze do 11-12 stopni na zachodzie. W środę znów Polska podzielona. Na północy zachmurzenie przeważnie duże, a na Pomorzu mogą występować słabe lokalne opady deszczu. Na południu początkowo duże z przejaśnianiami, a w ciągu dnia przeważnie umiarkowane, a wieczorem miejscami małe. Temperatura maksymalna od 5-8 stopni na południowym wschodzie, przez 10-12 stopni na przeważającym obszarze do 12-14 stopni na zachodzie i południowym zachodzie. Święta Bożego Narodzenia W czwartek, czyli w wigilię zachmurzenie duże miejscami umiarkowane i bez opadów. Temperatura maksymalna od 5-7 stopni na południowym wschodzie, przez 8-9 stopni na przeważającym obszarze do 9-11 stopni na zachodzie. W piątek i w sobotę, czyli w pierwszy i drugi dzień świąt poranek w wielu miejscach przywita nas zamgleniami, a na wyżynach i w górach pojawi się nawet mgła. W dzień zachmurzenie przeważnie duże, na większe przejaśniania mogą liczyć jedynie mieszkańcy południowo-zachodniej i zachodniej Polski. Będzie chłodniej. W piątek temperatura maksymalna wynosić będzie od 6-7 stopni na wschodzie do 9-10 stopni na zachodzie, a w sobotę od 4-5 stopni na północnym wschodzie do 8-9 stopni na zachodzie.
weather  37 Prognoza pogody na tydzień 02-08.01.2016 31.12.2015 20:25 Pierwszy tydzień nowego 2016 roku przywita nas słoneczną, ale i mroźną aurą nad Polską, za sprawą rozległego wyżu znad północnej Skandynawii. Reklama W sobotę pogodę w Polsce kształtować będzie rozległy układ wyżowy z centrum nad Morzem Barentsa. Z północnego wschodu napływać będzie suche i chłodne powietrze kontynentalne. Zachmurzenie małe lub bezchmurnie, jedynie na zachodzie i południowym zachodzie więcej chmur ale i tu bez opadów. Temperatura maksymalna wyniesie od (-9)-(-8) stopni na Suwalszczyźnie, do (-1)-1 stopni na zachodzie.   W niedzielę na pogodę w Polsce nadal będzie oddziaływał wyżej wspomniany wyż. Zapowiada się kolejny słoneczny i mroźny dzień. Jedynie na południowym zachodzie nieco więcej niegroźnego zachmurzenia. Temperatura maksymalna wyniesie od (-9)-(-8) na Podlasiu do (-4)-(-2) stopni w Małopolsce i na Śląsku. W poniedziałek centrum wyżu przemieści się nad północna Skandynawię, nadal napływać będzie chłodne i suche powietrze kontynentalne. Słonecznie i pogodnie. Na południowym zachodzie zachmurzenie umiarkowane. Temperatura maksymalna nadal od (-9)-(-8) stopni na północnym wschodzie do (-2)-0 stopni na południu. We wtorek wyż osłabnie ale nadal pozostaniemy w jego zasięgu. Zachmurzenie od małego na północy do dużego na południowym zachodzie. Słabe opady śniegu jedynie w górach. Temperatury maksymalne wynosić będą od (-9)-(-8) stopni na Suwalszczyźnie do (-4)-(-2) stopni w pasie południowym kraju . W kolejnych dniach nad Polską więcej chmur, a na południu i zachodzie miejscami występować będą słabe opady śniegu. Temperatury od (-8)-(-6) stopni na Podlasiu i Mazurach do 2-0 stopni na południu.
weather  36 Prognoza pogody na tydzień 09-15.01.2015 08.01.2016 05:48 Po mroźnym początku Nowego Roku, weekend i pierwsze dni tygodnia przyniosą w kraju odwilż i powiew łagodniejszego, atlantyckiego powietrza. Wiele jednak wskazuje na to, że już w czwartek rozpocznie się ochłodzenie i stopniowo całodobowy mróz znowu obejmie cały kraj.    Reklama W sobotę mieszkańców południowej połowy Polski czeka dość przyjemny dzień. Przeważać będzie zachmurzenie umiarkowane lub duże z przejaśnieniami i tylko w górach i na Przedgórzu zachmurzy się i może słabo popadać śnieg. Polska północna będzie szczelniej przykryta chmurami i lokalnie możliwe są tam słabe opady śniegu lub mżawki, które będą zamarzać na wychłodzonym podłożu. Miejscami, a pod wieczór prawie w całym kraju, występować będą zamglenia. Temperatura maksymalna wyniesie od (-2)-(-0) stopni na Suwalszczyźnie, przez (-0)-2 stopnie na północy i w centrum, do 2-3 stopni na południu. Noc w całym kraju z lekkim mrozem, zamgleniami i mgłami osadzającymi szadź. Nad ranem na południowym wschodzie pojawią się opady deszczu ze śniegiem i deszczu, miejscami marznącego. W niedzielę opady te obejmą prawie całą wschodnią i centralną Polskę, przy czym na Lubelszczyźnie i Podlasiu będą przechodzić w śnieg. Jednocześnie w drugiej części dnia nad zachodnią część kraju nasunie się strefa opadów deszczu i deszczu ze śniegiem. Nie powinno padać jedynie w wąskim pasie pomiędzy tymi strefami oraz od Żuław, przez Warmię, Mazury po Suwalszczyznę. W dzień lekki mróz jedynie na krańcach północno-wschodnich, poza tym od 0 stopni na Warmii i Podlasiu, do 4-5 na Dolnym Śląsku. W nocy opady – na północnym wschodzie śniegu, na południu i zachodzie deszczu, a na pozostałym obszarze deszczu ze śniegiem. Temperatura minimalna od (-3)-(2) stopni na Suwalszczyźnie, do (-1)-1 stopnia na pozostałym obszarze. Poniedziałek będzie pochmurny i mglisty. Rano na wschodzie będą występować słabe, zanikające opady śniegu, natomiast w drugiej części dnia kolejna strefa opadów-tym razem deszczu, obejmie całą południową i zachodnią połowę kraju. Na obszarze Pojezierza Pomorskiego możliwy deszcz ze śniegiem, a bez opadów jedynie na północnym wschodzie. Temperatury maksymalne od (-1)-0 stopni na Podlasiu, do nawet 5-6 na południu. Noc pochmurna i deszczowa, tylko od Pomorza po Podlasie padał będzie deszcz ze śniegiem, a na Suwalszczyźnie i wschodzie Mazur – śnieg. Temperatury spadną do (-3)-(-1) stopnia na północnym wschodzie, 0-1 stopnia na przeważającym obszarze kraju i 2-4 na południu i Roztoczu. We wtorek także pochmurno; w całym kraju mogą występować opady i opady przelotne – na północnym wschodzie śniegu, poza tym deszczu i deszczu ze śniegiem. Temperatury maksymalne od 0 do 6 stopni – najchłodniej na północnym wschodzie, a najcieplej na południu. W nocy spadek temperatury do (-2)-0 stopni i opady śniegu lub deszczu ze śniegiem, praktycznie w całym kraju poza częścią południowo-wschodnią. Prognoza na kolejne dni jest jeszcze niepewna, mamy bowiem do czynienia z niezbyt stabilną sytuacją atmosferyczną. Istnieje jednak spora szansa na stopniowy powrót zimowych warunków do całego kraju przy kolejnej porcji opadów – tym razem śniegu. Gdyby sprawdziły się obecnie przewidywania, to w już w piątek w prawie całej Polsce trzymałby mróz od (-5) do 0 stopni, a noce znów przynosiłyby spadki temperatury do (-10) stopni. Czy tak się jednak stanie – czas pokaże.
weather  35 Prognoza pogody na tydzień 16-22.01.2015 14.01.2016 20:39 Kolejny styczniowy tydzień przyniesie nam zmienną aurę nad Polską. Występować będą okresy słoneczne ale i mroźne, zwłaszcza nocami, ale nie zabraknie również opadów śniegu. W końcu do ferii coraz bliżej! Reklama W sobotę pogodę w Polsce kształtować będzie tylna część układu niżowego z centrum nad wschodnią Białorusią. Z północy napływać będzie chłodne powietrze arktyczne. Pochmurno, okresowo ze słabymi opadami śniegu w pasie wschodnim, południowym oraz początkowo również w centrum kraju. Na pozostałym obszarze możliwe przejaśnienia, jedynie pod wieczór na północy miejscami opady przelotne śniegu. Temperatura maksymalna wyniesie od (-7)-(-5) stopni na Suwalszczyźnie i Mazurach, do (-1)-1 stopni na zachodzie.   W niedzielę Polska będzie na skraju układu wyżowego znad Francji. Z północy nadal napływać będzie chłodne, ale bardziej sucha masa powietrza. Zachmurzenie od dużego na południu, poprzez umiarkowane na pozostałym obszarze. Na północy pod wieczór rozpogodzenia. Temperatura maksymalna wyniesie od (-7)-(-5) na Podlasiu i Lubelszczyźnie do (-2)-(-1) stopnia na Ziemi Lubuskiej. W poniedziałek centrum wyżu przemieści się nad Czechy. Na naszym krajem bardzo podobna aura do niedzielnej. Temperatura maksymalna nadal od (-7)-(-5) stopni na wschodzie do (-2)-0 stopni na północnym zachodzie. We wtorek wyż osłabnie i jego centrum przemieści się nad Bałkany, ale nadal pozostaniemy w jego zasięgu. Zachmurzenie duże do umiarkowanego. Jedynie pod koniec dnia na północnym zachodzie i zachodzie zachmurzy się i występować będą opady śniegu. Temperatury maksymalne wynosić będą od (-6)-(-5) stopni na Suwalszczyźnie do (-2)-(-1) stopni w pasie zachodnim kraju . W kolejnych dniach nad Polską znowu dynamiczna pogoda, dzięki zachodniej cyrkulacji cyklonalnej. Zachmurzenie przeważnie duże, okresowo opady śniegu, na zachodzie opady mieszane. Lokalnie silniejszy wiatr. Temperatury od (-6)-(-4) stopni na wschodzie do 2-0 stopni na zachodzie.
weather  34 Prognoza pogody na tydzień 23-29.01.2015 22.01.2016 00:35 Wszystko wskazuje na to, że w nadchodzącym tygodniu „odrodzi” się zachodnia i południowo-zachodnia cyrkulacja antycyklonalna. Taka cyrkulacja spowoduje napływ cieplejszych mas powietrza z zachodu i południowego zachodu, więc zima na chwilę odpuści. Reklama Z prognozy rozkładu ciśnienia atmosferycznego na poziomie morza z modelu ECMWF (rys. 1), łatwo zauważyć, że początkowo cała Europa będzie znajdowała się w polu podwyższonego ciśnienia związanego z wyżami nad centralnej Europu, a głęboki niż będzie znajdował się na północnym Atlantyku (okolice Grenlandii i Islandii). W tygodniu nastąpi powolna przebudowa pola barycznego. Wyż znad centralnej Europy osłabnie ustępując na północy (nad Skandynawią i Wyspami Brytyjskimi) miejscami niżom. Porównując prognozowany rozkład ciśnienia na poziomie morza z typami cyrkulacji wg. B. Osuchowskiej – Klein, można zauważyć podobieństwo do dwóch typów cyrkulacji. Początkowo do typu D2C, a od wtorku (wraz z prognozowaną przebudową pola barycznego) do typu C2D. Oba te typy występują zimą i charakteryzują się zachmurzeniem dużym z rozpogodzeniami, występują chmury warstwowe; opady są niewielkie (0,5 mm/dobę), ciągłe w postaci deszczu, mżawki okresami śniegu; w typach tych do Polski z zachodu i południowego zachodu napływają cieplejsze masy powietrza głównie polarnego morskiego, przez co średnia temperatura powietrza jest wyższa od średniej z wielolecia; wiatry słabe i umiarkowane z kierunków zachodnich i południowo-zachodnich, często występują mgły Ciepły tydzień potwierdza też prognoza temperatury na poziomie 850hPa (rys. 2), na którym widać, że w sobotę Polską będzie znajdowała się jeszcze w chłodnym powietrzu, ale w kolejnych dniach z zachodu będą napływać cieplejsze masy powietrza. Ale przejdźmy do szczegółów. W sobotę z zachodu do centrum Polski będzie przemieszczał się front atmosferyczny, za którym zacznie napływać cieplejsze powietrze, które będzie spychać na wschód zalegające chłodne powietrze. Na zachodzie w strefie frontu atmosferycznego zachmurzenie całkowite z opadami śniegu, a na południowym zachodzie kraju z opadami mieszanymi deszczu ze  śniegiem, miejscami deszczu. Na pozostałym obszarze zachmurzenie duże z większymi przejaśnianiami na południowym wschodzie kraju. Sobota jeszcze chłodna, temperatura maksymalna wyniesie od (-7)-(-5) stopni na Suwalszczyźnie, Podlasiu, Mazurach i Warmii do 1-3 stopni na zachodzie.   W niedzielę wspomniany wyżej front, będzie kontynuował swoją powolną wędrówkę z centrum na wschód. W całym kraju będzie mglisto i pochmurno, a opady związane z tym frontem (rano na wschodzie i w centrum śniegu, a po cieplejsze stronie frontu czyli na zachodzie deszczu lub mżawki) będą powoli przemieszczały się na wschód. Temperatura maksymalna wyniesie od (-4)-(-2) stopni na wschodzie do 2-4 stopni na zachodzie. W poniedziałek pochmurny i mglisty, dodatkowo we wschodniej połowie kraju oraz na południu występować będą opady śniegu zanikające po południu, a na pozostałym obszarze słabe opady mżawki. Wieczorem będą pojawiały się mgły. Temperatura maksymalna od 0-1 stopnia na krańcach wschodnich, przez 2-3 stopnie w centrum do 3-4 stopni na zachodzie. Wtorek nadal pochmurny i mglisty, miejscami mgły mogą utrzymywać się przez cały dzień. Dodatkowo lokalnie na północy, północnym zachodzie, a po południu w zachodniej Polsce pojawią się słabe opady deszczu lub mżawki. Temperatura maksymalna od 2-3 stopni na wschodzie do 6-8 stopni na zachodzie. W kolejnych dniach nadal pochmurno i ciepło. Opady głównie deszczu, jedynie w godzinach nocnych, rano oraz wieczorem pojawiać się będą opady mieszane deszczu ze śniegiem miejscami śniegu. Temperatury od 3-4 stopni na wschodzie do 6-8 stopni na zachodzie. Podsumowując prognozę można stwierdzić, że w tym tygodniu zima odpuści. Ale mam nadzieję, że tylko na moment.
weather  33 Prognoza pogody na tydzień 30.01-04.02.2015 28.01.2016 21:15 Kolejny tydzień przyniesie nam ciepłą, pochmurną i deszczową aurę nad Polską. Występować będą opady deszczu, miejscami deszczu ze śniegiem oraz okresami dość silny i porywisty wiatr! Reklama W sobotę pogodę początkowo na północnym zachodzie, a następnie w całym pasie północnej i zachodniej Polski , kształtować będzie zatoka niżowa z frontem chłodnym, związanym z niżem znad Morza Norweskiego. Na tym obszarze zachmurzenie całkowite z opadami deszczu. Po południu na całym Pomorzu okresowo opady mogą być intensywne. Na pozostałym obszarze wpływ klina wyżu znad Atlantyku. Zachmurzenie przeważnie duże, z przejaśnieniami na południu i południowym wschodzie. Dość silny i porywisty wiatr. Temperatura maksymalna wyniesie od 6-8 stopni na Suwalszczyźnie i Podkarpaciu, do 11-12 stopni na Dolnym Śląsku.   W niedzielę Polska dostanie się pod wpływ tylnej części niżu znad Estonii. Napływać będzie chłodniejsze powietrze z północnego-zachodu. Zachmurzenie duże, okresowo z przelotnymi opadami deszczu, a nad ranem i wieczorem również deszczu ze śniegiem oraz miejscami śniegu. Nadal dość silny wiatr zwłaszcza na północy i w górach. Temperatura maksymalna wyniesie od 3-4 na Podlasiu i Mazurach 6-7 stopnia na południu kraju. W poniedziałek od zachodu w głąb kraju przemieszczać się będzie kolejna strefa frontowa związana tym razem z niżem z centrum nad Wyspami Owczymi. Zachmurzenie duże do całkowitego z opadami deszczu, miejscami na wschodzie oraz nad ranem na pozostałym obszarze opady deszczu ze śniegiem. Temperatura maksymalna nadal od 4-5 stopni na północnym wschodzie do 12-13 stopni na zachodzie. We wtorek pochmurno z opadami deszczu w pasie północnym i centralnym kraju. Na pozostałym obszarze okresowo niewielkie przejaśnienia i raczej bez opadów. Dość silny i porywisty wiatr. Temperatury maksymalne wynosić będą od 6-8 stopni na Suwalszczyźnie i Mazurach do 11-12 stopni w pasie zachodnim i południowym kraju . W kolejnych dniach nad Polską znowu dynamiczna pogoda, dzięki zachodniej cyrkulacji cyklonalnej. Zachmurzenie przeważnie duże, okresowo opady deszczu i opady mieszane. Od piątku szansa na więcej słońca i brak opadów. Lokalnie silniejszy wiatr. Temperatury od 4-2 stopni na północnym wschodzie do 8-6 stopni na zachodzie.
weather  32 Prognoza pogody na tydzień 06.02-12.02.2016 04.02.2016 23:55 Nadchodzący tydzień nie przyniesie nam większych zmian w pogodzie, w dalszym ciągu będzie ciepło i deszczowo jak na tę porę roku, choć chwil ze słońcem także nie zabraknie. Reklama W sobotę Polska znajdować się będzie pomiędzy dwoma układami barycznymi – niżem znad Skandynawii i wyżem znad Bałkanów. Kraj podzielony będzie na pochmurną północ z zanikającymi opadami deszczu lub mżawki i pogodne południe z zachmurzeniem małym lub umiarkowanym. Do kraju napływać będzie ciepłe powietrze polarne morskie z południowego zachodu. Temperatura  maksymalna w dzień wyniesie od 4 - 6 stopni na wschodzie do 10 - 12 stopni na zachodzie. W nocy temperatura minimalna wyniesie od (-1) – 1 stopnia na południowym wschodzie do 3 - 5 stopni na północnym zachodzie. Wiać będzie umiarkowany wiatr z południa.   W niedzielę Polska dostanie się pod wpływ niżu znad Wysp Brytyjskich, w dalszym ciągu napływać będzie ciepłe powietrze polarne morskie z południowego zachodu. W całym kraju będzie pogodnie z  zachmurzeniem umiarkowanym lub dużym z przejaśnieniami. Temperatura  maksymalna w dzień wyniesie od 6 – 8 stopni na wschodzie do 10 - 12 stopni na zachodzie. W nocy temperatura minimalna wyniesie od 3 do 5 stopni. Wiatr całym kraju będzie południowy, umiarkowany. W poniedziałek i wtorek Polska znajdować się będzie pod wpływem niżu znad Morza Północnego, który stopniowo będzie się przemieszczał nad Skandynawię i związanych z nim frontów atmosferycznych. Do kraju w dalszym ciągu napływać będzie ciepłe powietrze polarne morskie z zachodu. W tych dniach należy spodziewać zachmurzeni dużego okresowo wzrastającego do całkowitego z lokalnymi opadami deszczu lub mżawki.  Temperatura  maksymalna w dzień wyniesie od 9 do 11 stopni. W nocy temperatura minimalna wyniesie od 3 do 5 stopni. W całym kraju wiać będzie umiarkowany wiatr z południa i południowego zachodu. W środę i czwartek nad Polską rozbuduje się klin wysokiego ciśnienia. Do kraju zacznie napływać nieco chłodniejsze powietrze z zachodu Na przeważającym obszarze kraju występować będzie zachmurzenie duże z większymi przejaśnieniami, jedynie na południowym wschodzie zachmurzenie będzie całkowite z opadami deszczu lub śniegu. Temperatura  maksymalna w dzień wyniesie od 7 do 10 stopni. W nocy temperatura minimalna wyniesie od 1 do 4 stopni. W całym kraju wiać będzie umiarkowany wiatr z południa i południowego zachodu. W piątek Polska znajdować się pod wpływem niżu znad Skandynawii. W całym kraju występować będzie zachmurzenie duże lub całkowite z opadami deszczu lub mżawki. Temperatura  maksymalna w dzień wyniesie od 4 do 7 stopni. W nocy temperatura minimalna wyniesie od 1 do 2 stopni. W całym kraju wiać będzie umiarkowany wiatr z południa.
weather  31 Prognoza pogody na tydzień 13-19.02.2016 12.02.2016 02:17 Mimo że w kalendarzu mamy luty, pogoda w niczym nie przypomina typowej dla tego miesiąca. Również w najbliższych dniach – pomimo lekkiego ochłodzenia w połowie tygodnia - aura będzie bardziej przypominać późną jesień lub wczesną wiosnę niż środek zimy.    Reklama W sobotę najładniejsza pogoda na zachodzie i w centrum – zachmurzenie umiarkowane do dużego, rano zanikające zamglenia. Na północy zachmurzenie duże z przejaśnieniami, niewykluczone słabe, lokalne opady deszczu bądź deszczu ze śniegiem. Najwięcej chmur w dzielnicach wschodnich i południowych – tu miejscami słabe opady – rano śniegu i deszczu ze śniegiem, po południu deszczu ze śniegiem i deszczu. W górach śnieg. Temperatura maksymalna od 1-4 stopni na pogórzach i 4-5 na północy, do 5-7 na pozostałym obszarze. Niedziela również na ogół pochmurna, jedynie na południu przejaśnienia. Rano zamglenia, a w ciągu dnia miejscami opady deszczu (głównie na zachodzie). Na wschodzie możliwy deszcz ze śniegiem, a w górach śnieg. Temperatura maksymalna od 3-4 stopni na Suwalszczyźnie i Mazurach, do 7-8 na południu i zachodzie. W poniedziałek rozpocznie się wpływ na pogodę w naszym kraju niżu uformowanego u wybrzeży Włoch. Będzie się on nasuwał od południa, przynosząc opady deszczu w całej południowej połowie kraju w drugiej części dnia. Zanim to jednak nastąpi, przed południem słabych opadów deszczu możemy się także spodziewać miejscami na północy. Będzie niezwykle ciepło jak na luty – od 4-6 stopni na północy, do aż 10-12 na południowym wschodzie. W nocy opady obejmą prawie cały kraj, z tym że na północy i zachodzie oraz w górach będzie to deszcz ze śniegiem lub śnieg, a poza tym deszcz. Opady będą dość intensywne, tylko w północno-zachodniej części kraju słabe. We wtorek opady utrzymają się jeszcze na południu i wschodzie, przechodząc stopniowo w deszcz ze śniegiem i śnieg. Na północy będzie się przejaśniać. Już nieco chłodniej, maksymalnie na ogół do 2-4 stopni, jedynie na Lubelszczyźnie, Roztoczu i Podkarpaciu do 5-8 stopni. Deszcz ze śniegiem i śnieg zanikną w ciągu nocy, w wielu miejscach się przejaśni, a na Wybrzeżu rozpogodzi. Noc z mrozem – od (-4)-(-2) na przeważającym obszarze, do (-1)-0 na południowym wschodzie. W środę pogodnie, z temperaturami do 2-5 stopni, w czwartek na ogół zachmurzenie duże z przejaśnieniami i cieplej – od 3 do 7 stopni. Noce z lekkim mrozem, zwłaszcza ze środy na czwartek. W piątek prawdopodobnie znów się zachmurzy i wrócą opady mieszane, od deszczu po śnieg. Temperatura będzie dodatnia, tylko w nocy około 0 stopni lub nieco poniżej. Zima, póki co, tylko w górach.
weather  30 Prognoza pogody na tydzień 27.02-04.03.2016 26.02.2016 03:03 Tegoroczny luty zapisuje się jak dotąd nie tylko jako wyjątkowo ciepły, ale także niezwykle mokry miesiąc. Końcówka miesiąca zimy nie przyniesie, za to solidną porcję opadów – owszem.    Reklama W sobotę po ustąpieniu zamgleń i lokalnych mgieł czeka nas zupełnie ładny poranek z zachmurzeniem małym i umiarkowanym, jedynie w północno-wschodniej części kraju umiarkowanym i dużym. W ciągu dnia zachmurzenie umiarkowane do dużego. Temperatury maksymalnie od 3-4 stopni na Podlasiu i Mazurach, do 5-7 na pozostałym obszarze. Niedziela będzie dniem raczej pochmurnym, szczególnie w południowym i centralnym pasie kraju, a także na północnym wschodzie. Jedynie na Wybrzeżu ładniejsza pogoda – zachmurzenie umiarkowane i małe. Od Dolnego Śląska po Lubelszczyznę i Podlasie wystąpią - głównie po południu - słabe opady deszczu lub mżawki, na północnym wschodzie także deszczu ze śniegiem. Temperatura maksymalna wyniesie od 3-4 stopni na północy, 5-8 na przeważającym obszarze, do 9-12 na południowym wschodzie. W nocy podobna sytuacja, przy czym opady skupią się głównie na południowym zachodzie. Temperatury minimalne od (-1)-1 stopnia na północy do 2-4 na pozostałym obszarze. W poniedziałek strefa opadów będzie od południowego zachodu rozszerzać się na cały kraj. Do wieczora nie powinno padać jedynie na krańcach północnych i południowo-wschodnich. Przeważnie będzie to deszcz, na północy miejscami deszcz ze śniegiem. Na Dolnym Śląsku opady mogą być intensywne. Temperatury wzrosną do 3-4 stopni na północy i 5-8 na przeważającym obszarze i 9-11 na południowym wschodzie. W nocy ciąg dalszy opadów, miejscami dość silnych. Najmniej na Wybrzeżu i krańcach południowo-wschodnich. Na północy deszcz ze śniegiem, w górach śnieg. Temperatury minimalne od 1-2 stopni na północy do 4-6 na Podkarpaciu. Wtorek nadal pochmurny i deszczowy (na północy i pogórzach także z deszczem ze śniegiem). Opady zanikną na północnym zachodzie. Temperatury maksymalne od 3-4 na przeważającym obszarze, do 5-7 na wschodzie i miejscami 8-10 stopni na Roztoczu. Kolejne dni przyniosą w Polsce zachmurzenie duże lub całkowite i każdego dnia nową porcję opadów lub opadów przelotnych, choć już nie tak silnych jak uprzednio. Padać będzie deszcz i deszcz ze śniegiem, nocami może pojawiać się śnieg. Temperatury wciąż wysokie, na ogół dochodzące do 4-8 stopni, tylko środa na północnym wschodzie chłodniejsza, tam maksymalnie 1-3 stopnie. Nocami będą występować spadki temperatury do około 0 stopni, miejscami możliwy jest niewielki mróz. Zima zatem wciąż poza granicami kraju, możemy za to powiedzieć, że kalendarz będzie powoli nadganiał pogodę - pierwszego marca zaczyna się meteorologiczna wiosna.
weather  29 Prognoza pogody na tydzień 05-11.03.2016 03.03.2016 20:55 Kolejny tydzień przyniesie nam ciepłą, ale i pochmurną aurę nad Polską. Okresowo występować będą także opady deszczu, miejscami deszczu ze śniegiem . Reklama W sobotę pogodę w Polsce kształtować będzie obszar obniżonego ciśnienia, związany z niżem znad Niemiec. Przeważnie pochmurno, przy zachmurzeniu całkowitym do dużego, ale brak opadów. Temperatura maksymalna wyniesie od 2-4 stopni na północnym wschodzie, do 11-12 stopni na południu.   W niedzielę centrum układu niżowego znad Niemiec przemieszczać się będzie nad obszar Dani. Zachmurzenie duże do całkowitego, okresowo słabe opady deszczu, głównie w pasie zachodnim i na północy naszego kraju. Po południu, na południowym zachodzie, a pod wieczór również w centrum Polski przejaśnienia. Temperatura maksymalna wyniesie od 6-7 stopni na Ziemi Lubuskiej i Zachodnim Pomorzu, do 13-14 stopnia na Lubelszczyźnie. W poniedziałek w pasie wschodnim Polski w pierwszej części dnia zachmurzenie całkowite do dużego z opadami deszczu lub mżawki. Na pozostałym obszarze przejaśnienia. Temperatura maksymalna nadal od 6-7 stopni na całym Pomorzu do 11-13 stopni na południowym wschodzie. We wtorek deszczowo za sprawą niżu przemieszczającego się znad Węgier na Białoruś. Zachmurzenie przeważnie całkowite z opadami deszczu, nad ranem miejscami również deszczu ze śniegiem. Jedynie na północnym zachodzie kraju przejaśnienia i brak opadów. Temperatury maksymalne wynosić będą od 6-7stopni na północnym zachodzie do 11-12 stopni na Lubelszczyźnie . W kolejnych dniach nad Polską znowu dynamiczna pogoda, dzięki zachodniej cyrkulacji cyklonalnej. Zachmurzenie przeważnie duże, okresowo opady deszczu i opady mieszane. Temperatury w dzień od 6 do 10 stopni, w nocy minimalnie około 0 stopni.
weather  28 Prognoza pogody na tydzień 12-18.03.2016 11.03.2016 01:43 W nadchodzącym tygodniu pogoda w kratkę, zarówno pod względem temperatur jak i opadów.    Reklama Sobota przeważnie pochmurna, niewielkie przejaśnienia dopiero w drugiej części dnia w północnej Polsce. Miejscami, zwłaszcza na południu i południowym zachodzie, słabe opady deszczu lub mżawki, w górach deszczu ze śniegiem i śniegu. Rano liczne zamglenia. Temperatury maksymalne od 3-5 stopni na północy, przez 6-8 stopni na przeważającym obszarze, do 8-10 na Lubelszczyźnie i Roztoczu. W nocy będzie przejaśniać się na północy, południowa część kraju pozostanie pochmurna i miejscami ze słabym deszczem, a w górach ze śniegiem. Zamglenia. Na północy temperatury spadną do (-2)-0 stopni, na południu do 2-4 stopni. W niedzielę ładniejsza pogoda będzie panować w północnej połowie kraju – ranek jeszcze z zachmurzeniem dużym, w ciągu dnia szybko jednak będzie się przejaśniać i rozpogadzać, tak że pod wieczór zachmurzenie będzie już umiarkowane do małego. W południowej połowie kraju zachmurzeni całkowite, powoli malejące do dużego. W górach okresami słabe opady śniegu, na przedgórzach i pogórzach deszczu ze śniegiem. Temperatury maksymalne od 3-4 stopni na Pomorzu, do 4-6 na pozostałym obszarze. Noc raczej pogodna, choć z zamgleniami i lokalnymi mgłami. Chłodno, przeważnie od (-3) do (-1) stopnia, lokalnie możliwe spadki do (-5)-(-4) stopni. Poniedziałek dość pogodny – zachmurzenie umiarkowane do dużego, dopiero pod wieczór na wschodzie i północy duże do całkowitego. Temperatury maksymalne od 4 do 7 stopni, na zachodzie do 8 stopni. W nocy wschodnią i południową część kraju obejmie strefa opadów – głównie deszczu ze śniegiem i śniegu, tylko miejscami deszczu. Temperatury minimalne od (-1) do 1 stopnia. We wtorek opady od deszczu po śnieg w Polsce południowej, południowo-wschodniej i miejscami wschodniej. Poza tym zachmurzenie duże z przejaśnieniami i większymi przejaśnieniami. Termometry wskażą maksymalnie od 4 do 7 stopni, tylko na zachodzie 8-9 stopni. Noc dość pogodna i z lekkim mrozem do (-3) stopni. Kolejne dni zapowiadają się pogodnie (zwłaszcza czwartek) i bez opadów, dopiero w piątek nieco więcej chmur, a na północy możliwy przelotny deszcz lub deszcz ze śniegiem. Będzie cieplej – w środę do 7-11 stopni, w czwartek od 8 do 12 stopni, a w piątek termometry wskażą maksymalnie od 6-8 stopni na północnym wschodzie i północy do 9-12 na pozostałym obszarze. Nocami lekki mróz.
weather  27 Prognoza pogody na tydzień 19-25.03.2016 17.03.2016 23:58 W nadchodzącym tygodniu na pogodę w Polsce wpływał będzie wyż z centrum nad Atlantykiem, po obrzeżach którego z północy spływać będą wilgotne masy powietrza przynoszące w pierwszej części tygodnia dużo chmur i okresowo słabe opady deszczu lub mżawki. W drugiej części tygodnia wyż będzie przesuwał się do centrum Europy przynosząc poprawę pogody. Reklama W sobotę Polska znajdować się będzie pomiędzy wyżem znad Atlantyku i niżem znad północnej Rosji. Przeważnie będzie zachmurzenie duże z przejaśnieniami. Większe rozpogodzenia możliwe okresowo na południu. Pochmurno z dużym zachmurzeniem będzie na północnym wschodzie. Temperatura maksymalna wynosić będzie od 1-3 stopni na wschodzie do 6-7 stopni na zachodzie. Niedziela będzie pochmurna z dużym lub całkowitym zachmurzeniem. Na wschodzie będą okresowo występowały opady przelotne deszczu lub deszczu ze śniegiem. Na termometrach będzie przeważnie 5-7 stopni. Chłodniej będzie na północnym wschodzie, gdzie temperatura maksymalna wynosić będzie od 2 do 4 stopni. W poniedziałek nadal będzie pochmurno. W całym kraju występować będą słabe opady mżawki lub deszczu. Temperatura maksymalna wynosić będzie od 5-6 stopni na wschodzie do 7-8 stopni na pozostałym obszarze. We wtorek pogoda bez większych zmian. Dużo chmur i opady przelotne deszczu, wieczorem lokalnie możliwe również opady przelotne deszczu ze śniegiem. Na termometrach będzie przeważnie 6-8 stopni, nieco chłodniej będzie na północnym wschodzie, tutaj będzie 4-5 stopni. W środę początkowo będzie jeszcze duże zachmurzenie, stopniowo zachmurzenie będzie zmniejszać się do umiarkowanego a lokalnie nawet do małego. Czwartek i piątek będą pogodne. Przeważnie będzie umiarkowane zachmurzenie, okresowo z większymi rozpogodzeniami. Na termometrach zobaczymy od 5-7 stopni na wschodzie do 8-9 stopni na zachodzie. W piątek będzie nieco cieplej temperatura maksymalna na południu dochodzić będzie lokalnie do 10-11 stopni.
weather  26 Prognoza pogody na tydzień 02-08.04.2016 01.04.2016 01:10 Pogoda w weekend i w przyszłym tygodniu przyniesie to, na co wielu z nas czekało z utęsknieniem – błękitne niebo, słońce i prawdziwe ciepło. Temperatury w okolicach 25 stopni oraz burze, które pojawią się w drugiej połowie tygodnia przypomną nam, że zima zostaje w tyle, a powoli zbliża się lato.    Reklama W weekend pogoda będzie wymarzona do wiosennych aktywności na świeżym powietrzu. W sobotę i niedzielę przeważać będzie zachmurzenie małe do umiarkowanego, miejscami niebo będzie bezchmurne. O ile w sobotę będzie jeszcze umiarkowanie ciepło – od 10 do 15 stopni, o tyle niedziela to już prawdziwa eksplozja wiosny – temperatury wzrosną do 13-15 stopni na północnym wschodzie i na Pomorzu, 16-18 na przeważającym obszarze i 19-20°C na południu i zachodzie. W nocy z soboty na niedzielę jeszcze w prawie całym kraju wystąpią przygruntowe przymrozki, za to następnej już tylko lokalnie. I to najprawdopodobniej ostatnia w tym tygodniu noc z przymrozkami. Poniedziałek będzie kolejnym pogodnym dniem z zachmurzeniem umiarkowanym, lokalnie wzrastającym do dużego. Zrobi się jeszcze cieplej – temperatury maksymalne wyniosą od 15-19 stopni w północno-wschodniej części kraju, do 20-24 na pozostałym obszarze. Wtorek może być jeszcze cieplejszy – temperatury miejscami mogą osiągnąć, a nawet przekroczyć 25 stopni. Nadal przewaga pogodnego nieba, lokalnie większe zachmurzenie, a na Lubelszczyźnie i w Sudetach niewykluczony słaby deszcz. Środa, choć wciąż bardzo ciepła (11-14 stopni nad morzem, 15-19 w pasie północnym i 20-24 na pozostałym obszarze), przyniesie już większe zachmurzenie, na ogół duże z przejaśnieniami oraz przelotne opady deszczu – przede wszystkim na północy, zachodzie i w centrum. Najwięcej pogodnego nieba na południowym wschodzie. W czwartek i piątek to nadzwyczajne ciepło zacznie powoli wycofywać się z naszego kraju. Będzie się to działo w asyście większego zachmurzenia, opadów przelotnych deszczu, a także burz. Temperatury maksymalne w czwartek wyniosą od 10-13 stopni nad morzem, przez 14-19 na przeważającym obszarze, do 20-23 w południowo-wschodniej części kraju. W piątek nieco chłodniej, od 9-12 stopni nad morzem, 13-15 na północy i zachodzie, do 15-17 na pozostałym obszarze.
weather  25 Prognoza pogody na tydzień 09-15.04.2016 08.04.2016 01:01 W minionym tygodniu zapachniało latem. Nowy przyniesie niższe temperatury, więcej opadów, a także burze.    Reklama Sobota będzie słoneczna jedynie w północno-zachodniej części Polski – nad morzem zachmurzenie małe, poza tym umiarkowane, lokalnie duże. Na pozostałym obszarze zachmurzenie duże do całkowitego i na ogół opady deszczu. Niewielkie przejaśnienia i najmniej opadów na krańcach wschodnich. Temperatury maksymalne od 10-12 stopni nad morzem, przez 11-16 na przeważającym obszarze, do 17-21 na Lubelszczyźnie i Roztoczu. W niedzielę już więcej chmur, zachmurzenie umiarkowane i duże, przejaśnienia na północnym zachodzie. Na północnym wschodzie przez cały dzień opady deszczu, może popadać także na południowym zachodzie i południu, ale tylko w pierwszej części dnia. Nieco chłodniej – maksymalnie od 8-13 stopni na przeważającym obszarze do 17-20 na wschodzie województwa lubelskiego. Poniedziałek pogodny tylko w dzielnicach zachodnich. Poza tym pochmurno,  a na wschodzie niewykluczony słaby deszcz. Temperatury maksymalne od 9 do 13 stopni, tylko w Polsce zachodniej do 14-16 stopni. We wtorek więcej przejaśnień, zwłaszcza na południu. Miejscami może popadać przelotny deszcz. Temperatury osiągną 9-12 stopni nad morzem, 12-14 przeważnie na północy i 15-18 na pozostałym obszarze. W kolejnych dniach przeważać będzie zachmurzenie umiarkowane i duże. W środę po południu oraz w czwartek spodziewać się możemy opadów przelotnych deszczu oraz burz –  w środę głównie w południowej części kraju, w czwartek w całej Polsce. W piątek opady już tylko miejscami, za to więcej będzie przejaśnień. Temperatury maksymalne na ogół w przedziale 15-20 stopni, najcieplejsza będzie środa. Nad morzem kilka stopni mniej.
weather  24 Prognoza pogody na tydzień 16-22.04.2016 15.04.2016 03:03 Jak dotąd mamy do czynienia z bardzo ciepłym kwietniem, średnia temperatura była w pierwszej połowie miesiąca przeważnie od 3 do 4 stopni wyższa niż norma klimatyczna. Kolejny tydzień przyniesie jednak pewne ochłodzenie, temperatury będą bliższe normie, a nocami pojawią się gdzieniegdzie przygruntowe przymrozki.    Reklama Sobota na przeważającym obszarze kraju przywita nas pogodnym niebem. Więcej chmur będzie na południu i wschodzie, a od Mazur i Podlasia po Podkarpacie, a także w górach miejscami pokropi słaby deszcz. W ciągu dnia w całej Polsce będzie występować zachmurzenie duże z przejaśnieniami lub większymi przejaśnieniami. Miejscami przelotnie popada, zwłaszcza w drugiej części dnia w północnym i centralnym pasie kraju. Temperatura maksymalna wyniesie od 15-16 stopni na północy, do 17-19, lokalnie 20 na południu. W niedzielę przez kraj przemieści się chłodny front atmosferyczny z opadami deszczu i deszczu przelotnego. Padać będzie początkowo w pasie od Ziemi Lubuskiej, Dolnego Śląska i Opolszczyzny, po Warmię, Mazury i Podlasie. Na południowym wschodzie ranek będzie pogodny, a na Wybrzeżu z zachmurzeniem dużym, ale raczej bez opadów. W ciągu dnia strefa opadów będzie powoli przemieszczać się na wschód i południowy wschód, natomiast od północnego zachodu będzie się wypogadzać. Przed frontem (na południowym wschodzie) bardzo ciepło – do 19-22 stopni. Za frontem (północny zachód) dużo chłodniej – do 9-11 stopni. Przy tym w całej Polsce silniejszy wiatr. W nocy z niedzieli na poniedziałek w północno-zachodniej połowie kraju pojawią się miejscami przygruntowe przymrozki. W poniedziałek już chłodniej w całym kraju, temperatury maksymalne wyniosą na ogół od 10 do 14 stopni. Na ogół pogodnie, zachmurzenie umiarkowane do dużego, rano w wielu regionach małe, jedynie na krańcach południowo-wschodnich początkowo zanikające opady deszczu. Nadal umiarkowany, miejscami dość silny zachodni wiatr. Noc przyniesie lokalne przygruntowe przymrozki w południowej połowie kraju. We wtorek zachmurzenie umiarkowane do dużego, a wieczorem liczne rozpogodzenia. Na północy i wschodzie miejscami popada przelotnie deszcz. Nadal dość wietrznie, a temperatury maksymalne z przedziału od 10 do 15 stopni. W nocy również niewykluczone lokalne przygruntowe przymrozki. W środę jeszcze więcej słońca, ale wcale nie cieplej. Na wschodzie i północnym wschodzie miejscami przelotny deszcz. Noc pogodna, ale z przymrozkami, a nawet niewielkim mrozem, do (-2)-(-1) stopnia. Czwartek prawdopodobnie dość pogodny, więcej chmur na zachodzie, a w piątek już w całej Polsce możliwe opady deszczu. Zrobi się za to o około 1-2 stopnie cieplej niż w poprzednich dniach, przymrozki jeszcze niewykluczone w nocy z czwartku na piątek, kolejna noc powinna być już zupełnie na plusie.
weather  23 Prognoza pogody na tydzień 23.04-29.04.2016 22.04.2016 14:46 W sobotę na pogodę w kraju wpływał będzie niż znad Węgier. Początkowo pogodnie będzie jeszcze na północnym wschodzie i wschodzie, na pozostałym obszarze będzie zachmurzenie duże z przejaśnieniami. Stopniowo jednak w całym kraju chmur będzie przybywać i pojawią się opady przelotne deszczu, zwłaszcza na północy, w centrum i na południu. W nocy z soboty na niedzielę na północnym zachodzie oraz w obszarach podgórskich lokalnie występować będą również opady deszczu ze śniegiem. Temperatura maksymalna wyniesie od 8-10 stopni na północy kraju, poprzez 11-12 stopni w centrum, do 12-13 stopni na południu i południowym wschodzie. W nocy z soboty na niedzielę w północno-zachodniej połowie kraju pojawią się miejscami przygruntowe przymrozki. Reklama W niedzielę również będzie pochmurna z dużym i całkowitym zachmurzeniem oraz opadami deszczu zwłaszcza na południu, południowym wschodzie i wschodzie oraz z opadami przelotnymi deszczu na Pomorzu i w północnej części Ziemi Lubuskiej oraz Wielkopolski. Przed południem za zachodzie i północy oraz w obszarach podgórskich występować będą opady deszczu ze śniegiem. Temperatura maksymalna wyniesie przeważnie 7-8 stopni, jedynie w centralnej części kraju lokalnie dochodzić będzie do 9-10 stopni. W nocy z niedzieli na poniedziałek ujemne temperatury oraz przygruntowe przymrozki występować będą w prawie całym kraju za wyjątkiem południowego wschodu. W poniedziałek nadal dużo chmur, chociaż na zachodzie i północy będą pojawiać się przejaśnienia. Wszędzie możliwe są słabe opady przelotne deszczu, najbardziej deszczowo będzie na wschodzie. Będzie chłodno, na termometrach maksymalnie zobaczymy od 7 do 10 stopni. Kolejna noc z temperaturami w zakresie (-1)-0 stopni i przymrozkami. Wtorek pogodny będzie na wschodzie, gdzie będzie małe i umiarkowane zachmurzenie. Na zachodzie będzie pochmurno z dużym i całkowitym zachmurzeniem oraz opadami deszczu a przed południem również deszczu ze śniegiem. Nadal chłodno będzie na zachodzie, gdzie temperatura maksymalna wynosić będzie 7-8 stopni, nieco cieplej na wschodzie i w centrum gdzie na termometrach zobaczymy 11-12 stopni. W nocy temperatura minimalna wynosić będzie 0-1 stopni, ale w wielu miejscach występować będą przygruntowe przymrozki do (-1) stopnia. Środa zacznie się dość pogodnie zwłaszcza we wschodniej i północnej części kraju, na pozostałym obszarze będzie zachmurzenie duże, chociaż lokalnie będą również pojawiać się przejaśnienia. W ciągu dnia chmur będzie przybywać w całym kraju i pojawiać się będą opady przelotne deszczu, zwłaszcza na południu i na północnym zachodzie. Na termometrach przeważnie będzie 9-11 stopni, jedynie na Lubelszczyźnie lokalnie do 13-14 stopni. Nad ranem temperatury około 0 stopni i przygruntowe przymrozki do (-1) stopnia. W czwartek i piątek występować będzie zachmurzenie zmienne od umiarkowanego do dużego oraz okresowo opady przelotne deszcze które możliwe będą w całym kraju. Temperatura maksymalna wynosić będzie od 10 do 13 stopni, w piątek od 12 do 16 stopni. Kolejne noce również chłodne z temperaturami około 1-2 stopni, ale przy gruncie temperatura będzie spadać do (-1)-0 stopni. Pamiętajmy, że w nadchodzącym tygodniu noce będą zimne z temperaturą w okolicach 0 stopni, a w pierwszej części tygodnia w wielu miejscach nawet z przymrozkami do (-2)-(-1) stopnia, a przy gruncie nawet do (-3) stopni.
weather  22 Prognoza pogody na tydzień 30.04-06.05.2016 29.04.2016 14:26 Miniony tydzień ukazał nam to zdecydowanie chłodniejsze oblicze wiosny: z przymrozkami, mrozem, a nawet śniegiem. O ile takie pogodowe kaprysy nie są w kwietniu niczym nadzwyczajnym, o tyle większość z nas tęskni jednak za "wiosną z prawdziwego zdarzenia". Czy długi weekend majowy sprosta tym oczekiwaniom? O tym poniżej.    Reklama Sobota zdecydowanie ładniejsza będzie w zachodniej połowie kraju – tu po bezchmurnym poranku w dzień na ogół zachmurzenie małe i umiarkowane. W dzielnicach wschodnich pochmurno i miejscami popada deszcz – zwłaszcza na Lubelszczyźnie i Podlasiu. Tam też będzie najchłodniej, od 9 do 12 stopni. Poza tym od 11-14 stopni w pozostałych dzielnicach wschodnich, do 17-18 na zachodzie. W nocy na południu, zachodzie i w centrum możliwe przygruntowe przymrozki. W niedzielę najwięcej chmur i możliwy słaby, lokalny deszcz od Mazowsza po Mazury i Podlasie. Najwięcej słońca na Wybrzeżu – zachmurzenie małe i umiarkowane. Na pozostałym obszarze po pogodnym poranku zachmurzenie wzrośnie do umiarkowanego i dużego, ale nie powinno padać – jeśli już to lokalnie i słabo. Temperatury maksymalne od 12-14 stopni na wschodzie do 16-18 na zachodzie. Poniedziałek słoneczny w północno-zachodniej części kraju. Poza tym zachmurzenie duże do całkowitego, na wschodzie i lokalnie w centrum przelotny deszcz. Temperatury wyrównane – na ogół do 15-18 stopni, tylko nad morzem od 12 do 15 stopni. We wtorek największe zachmurzenie w Karpatach i na Przedgórzu. Poza tym rano zachmurzenie umiarkowane do dużego, a w ciągu dnia duże z przejaśnieniami i z przelotnymi opadami deszczu, głównie we wschodniej połowie kraju, a późnym popołudniem również w dzielnicach zachodnich. Temperatury maksymalne od 15 do 18 stopni, nieco chłodniej nad morzem. Z kolejnych dni najbardziej pochmurna i deszczowa będzie środa – popada prawie w całym kraju. Chłodniej. – maksymalnie 12-14 stopni na zachodzie i 15-17 na wschodzie. W następnych dniach jest szansa na poprawę pogody w związku z wyżem, który ma się nasunąć nad Polskę. Opady ograniczą się do dzielnic, a następnie krańców wschodnich, a na pozostałym obszarze będzie się wypogadzać. Zacznie się ocieplać – w czwartek temperatury wzrosną do 14-17 stopni, a w piątek do 16-20 stopni. Wiele wskazuje na to, że jest to zapowiedź większego ocieplania na kolejny weekend. Poczekamy, zobaczymy... Bardziej szczegółowe prognozy dla swojego miasta znajdą Państwo na naszej stronie wpisując nazwę miejscowości w prawym górnym rogu.
weather  21 Prognoza pogody na tydzień 07.05-13.05.2016 06.05.2016 14:18   Reklama Początkowo pogodę kształtował będzie wyż znajdujący się nad Morzem Bałtyckim ale powoli odsuwający się na wschód. Od środy obserwować będziemy coraz większy wpływ niżu którego centrum początkowo znajdować się będzie nad Hiszpanią i w piątek dotrze nad Polskę. W sobotę na przeważającym obszarze będzie bezchmurnie lub małe zachmurzenie. Pochmurno z dużym zachmurzenie, a w drugiej części dnia również z opadami przelotnymi deszczu będzie na południowym wschodzie od północnej Lubelszczyzny, przez wschodnie i południowe Mazowsze, Świętokrzyskie, Małopolskę i Śląsk. Lokalnie możliwe również pojedyncze burze. Temperatura maksymalna od 13-16 stopni na południowym wschodzie do 21-23 stopni na zachodzie. Nieco chłodniej będzie na Pomorzu Gdańskim bo 18-19 stopni, a nad samym morzem od 15 do 17 stopni. Niedziela będzie podobna do soboty. Pogodnie, z bezchmurnym niebem lub małym zachmurzeniem  będzie na zachodzie i północy. Więcej chmur oraz opady przelotne deszczu, zwłaszcza w drugiej części dnia będzie na południowym wschodzie od Podlasia, przez Mazowsze po Małopolskę. Lokalnie niewykluczone również pojedyncze burze. Najchłodniej będzie na południu i południowym wschodzie od 16 do 19 stopni, na pozostałym obszarze W poniedziałek nadal najwięcej chmur z opadami przelotnymi deszczu a po południu również z burzami występować będzie na południu i  południowym wschodzie oraz dodatkowo na Suwalszczyźnie i Podlasiu. W drugiej części dnia chmurzyć się będzie  również na zachodzie i północy.  Na termometrach zobaczymy od 17-19 stopni na południowym wschodzie do 20-23 stopni na pozostałym obszarze kraju. Wtorek pogodny będzie na zachodzie, gdzie będzie małe i umiarkowane zachmurzenie. W centralnej i wschodniej części kraju będzie zachmurzenie zmienne, od umiarkowanego do dużego z możliwymi opadami przelotnymi deszczu oraz lokalnymi burzami. Będzie ciepło, na obszarze prawie całego kraju na temperatura maksymalna wynosić będzie od 20 do 23 stopni. Nieco chłodniej, bo 18-19 stopni będzie tylko na obszarach podgórskich oraz na Pomorzu Gdańskim i nad samym morzem. W środę przeważnie będzie zachmurzenie umiarkowane, a po południu lokalnie duże z opadami przelotnymi deszczu i burzami. Najwięcej opadów i burz nadal na wschodzie i południu, ale słabe opady przelotne deszczu możliwe są również na zachodzie. Temperatura maksymalna bez większych zmian, od 19-20 stopni na wschodzie do 22-23 stopni na zachodzie. W czwartek występować będzie przeważnie duże zachmurzenie, zwłaszcza w centralnej i południowej części kraju, gdzie występować będą również opady przelotne deszczu i burze.  W piątek dużego zachmurzenia oraz opadów przelotnych deszczu należy spodziewać się w całym kraju. Temperatura maksymalna w czwartek od 19 do 23 stopni, w piątek nieco chłodniej od 16 do 19, lokalnie do 20 stopni.
weather  20 Prognoza pogody na tydzień 14.05-20.05.2016 13.05.2016 13:17 Na początku tygodnia do Polski z północy zacznie spływać chłodna masa powietrza. Przyniesie ona ochłodzenie w całym kraju. Nieco cieplej zacznie robić się pod koniec tygodnia.  W sobotę na pogodę w Polsce wpływał będzie niż, którego centrum będzie przesuwało się nad Ukrainę. Na zachodzie zacznie zaznaczać się wpływ wyżu znad Atlantyku. Na wschodzie i początkowo również w pasie centralnym będzie duże zachmurzenie z opadami przelotnymi deszczu oraz lokalnymi burzami. Na zachodzie będzie pogodnie z małym i umiarkowanym zachmurzeniem. Rozpogodzenia będą stopniowo przesuwać się do dzielnic centralnych. Temperatury maksymalne wyniosą przeważnie 17-19 stopni, nieco chłodniej nad morzem oraz na południu i południowym wschodzie 14-16 stopni. Reklama W niedzielę duże zachmurzenie zzanikającymi opadami deszczu będzie na wschodzie i północnym wschodzie oraz opadami przelotnymi deszczu występującymi w ciągu całego dnia na północnym zachodzie od Pomorza Gdańskiego po północną część Ziemi Lubuskiej. Na pozostałym obszarze będzie zachmurzenie umiarkowane i tutaj nie będzie padać. Zrobi się chłodniej, temperatura maksymalna przeważnie wynosić będzie od 11 do 14 stopni. Jedynie na wschodzie nieco cieplej, tutaj od 16 do 17 stopni.   W poniedziałek duże zachmurzenie i opady przelotne deszczu obejmą całą północną część kraju. Na południu przeważnie będzie zachmurzenie umiarkowane, okresowo możliwe wzrosty do dużego. Opady przelotne deszczu możliwe są po południu na obszarach podgórskich. Nadal będzie chłodno, na termometrach w całym kraju zobaczymy najwyżej 11-14 stopni. Wtorek będzie raczej pochmurny z opadami przelotnymi deszczu. Opadów należy spodziewać się w całym kraju, najwięcej będzie występowało na zachodzie i północy. Na termometrach nadal maksymalnie od 11 do 14 stopni. W środę przeważnie będzie zachmurzenie duże z przejaśnieniami lub umiarkowane. Jedynie na wschodzie lokalnie możliwe opady przelotne deszczu. Temperatura maksymalna nieznacznie wyższa,  od 13 do 16 stopni. W czwartek  i piątek nadal przeważnie duże zachmurzenie z lokalnymi przejaśnieniami. W wielu miejscach występować będą opady przelotne deszczu. Na termometrach zobaczymy od 16 do 18, lokalnie do 19 stopni.
weather  19 Prognoza pogody na tydzień 21.05-27.05.2016 20.05.2016 11:59 Kolejny tydzień przyniesie nam ciepłą i raczej pogodna aurę nad Polską. Jedynie miejscami, okresowo występować mogą opady przelotne deszczu i niewykluczone pojedyncze burze. Reklama W sobotę pogodę w Polsce kształtować będzie słabogradientowy obszar podwyższonego ciśnienia. Zachmurzenie przeważnie umiarkowane, tylko nad ranem w pasie wschodnim małe. W ciągu dnia rozwój chmur kłębiastych Cumulus, a miejscami również wypiętrzonych chmur kłębiasto-deszczowych Cumulonimbus, dających lokalne, opady przelotne deszczu i możliwe pojedyncze burze. Temperatura maksymalna wyniesie od 16-18 stopni na północy i pogórzu do 22-23 stopni na zachodzie i południu.   W niedzielę Polska nadal pod wpływem obszaru podwyższonego ciśnienia. Z południowego zachodu zacznie napływać ciepłe powietrze pochodzenia zwrotnikowego. Zachmurzenie od małego na południu i zachodzie do umiarkowanego na pozostałym obszarze. Lokalne opady przelotne możliwe jedynie na krańcach wschodnich naszego kraju. Temperatura maksymalna wyniesie od 20-22 stopni na północy i wschodzie, do 26-27 stopnia na zachodzie. W poniedziałek w pasie zachodnim Polski wzrost zachmurzenia w związku z podejściem strefy frontowej. Na tym obszarze lokalnie również opady przelotne deszczu i burze. Na pozostałym zachmurzenie małe do umiarkowanego. Temperatura maksymalna wyniesie przeważnie 22-24 stopnie, najcieplej w centrum do 26-28 stopni. We wtorek południowa połowa Polski pod wpływem niżu znad Rumunii. Tutaj pochmurno z opadami przelotnymi deszczu i burzami. Na pozostałym obszarze pogodnie i bez opadów. Temperatury maksymalne wynosić będą od 18-20 stopni na północy i pogórzu do 23-24 stopni na zachodzie i Kujawach. W kolejnych dniach nad Skandynawią rozbuduje się układ wyżowy. Przeważnie pogodnie, jedynie w środę na południowym wschodzie i w piątek na zachodzie miejscami możliwe opady przelotne deszczu. Temperatury w dzień od 17-20 stopni na północy i w górach do 22-24 stopni w pasie centralnym kraju.
weather  18 Prognoza pogody na Boże Ciało i długi weekend. 24.05.2016 13:35 W Boże Ciało i długi weekend Polska będzie znajdować się na skraju układów wysokiego i niskiego ciśnienia. Będzie to skutkować trochę niezdecydowaną pogodą – nie zabraknie słońca, choć z opadami przelotnymi i burzami także będzie trzeba się liczyć. Ale to wszystko przy akompaniamencie przyjemnych, wysokich temperatur (tylko nad morzem nieco niższych) – słowem, majowy weekend zapowiada się… majowo :)    Reklama W czwartek, Boże Ciało, w Polsce północno-wschodniej i centralnej dzień będzie pogodny, z zachmurzeniem małym i umiarkowanym. Na wschodzie, południowym wschodzie i południu istnieje ryzyko lokalnych przelotnych opadów deszczu i burz. Nieco inna pogoda w dzielnicach zachodnich i południowo-zachodnich, tu zachmurzenie umiarkowane do dużego i, zwłaszcza po południu, opady przelotne deszczu oraz burze, które w nocy obejmą także centralną i północną Polskę. Temperatura maksymalna przeważnie od 22 do 26 stopni, tylko na Wybrzeżu chłodniej – od 15 do 20 stopni. W piątek pogoda w kratkę praktycznie w całym kraju – zachmurzenie umiarkowane, miejscami wzrastające do dużego z opadami przelotnymi i możliwymi burzami. Najmniejsza szansa na opady na Wybrzeżu, ale tam najchłodniej – temperatury osiągną 17-20 stopni. Na pozostałym obszarze 21-25 stopni. Sobota bardziej słoneczna, a opadów i burz trochę mniej, ale tylko na zachodzie. We wschodniej i południowej Polsce nadal spora szansa na przelotny deszcz i burze. Nieco cieplej, temperatury maksymalne od 17-21 stopni na Wybrzeżu i 21-24 stopni na północy, do 23-27 na pozostałym obszarze. W niedzielę jeszcze więcej słońca – zachmurzenie małe i umiarkowane, choć z lokalnymi popołudniowymi burzami nadal będzie trzeba się liczyć, zwłaszcza na krańcach południowych i południowo-zachodnich. Bardzo ciepło, na ogół do 26-30 stopni, nieco chłodniej na północy – do 24-27 stopni, a najchłodniej nad morzem, do 19-23 stopni. Jak widzimy, w długi weekend czeka nas typowo późnowiosenna pogoda z jej wszystkimi atrakcjami. Choć z pewnością będzie można ładnie się opalić, uważajmy na burze i zjawiska, które zwykły im towarzyszyć (silny wiatr, grad, ulewy…) – te mogą nam uprzykrzyć życie. Życzymy Państwu udanego weekendu! :)
weather  17 Prognoza pogody na tydzień 04-10.06.2016 03.06.2016 13:31 W nadchodzącym tygodniu będzie troszkę chłodniej, a to za sprawą chłodniejszych mas powietrza, które do kraju będą spływały aż znad Morza Arktycznego. Reklama Przeglądając na mapy prognostyczne rozkładu ciśnienia na poziomie morza na nadchodzący tydzień, można stwierdzić, że do wtorku układem sterującym będzie antycyklon grenlandzki, który będzie sięgał klinem aż po Europę środkowo-wschodnią.  Właśnie wzdłuż tego klina będą spływały chłodniejsze masy powietrza aż znad Morza Arktycznego. Następnie klin wycofa się, ustępując miejsca polu obniżonego ciśnienia, które związane będzie z niżem znad północno-zachodnich krańców Rosji. W sobotę będzie pogodnie. W południowej Polsce zachmurzenie będzie umiarkowane do dużego, a na pozostałym obszarze kraju małe i umiarkowane, ale po południu w Polsce północnej oraz centralnej pojawią się chmury kłębiaste Cumulus Congestus i kłębiasto deszczowe Cumulonimbus z których miejscami popada przelotny deszcz i zagrzmi. Pojedyncze opady i burze mogą również wystąpić w Tatach i Beskidach. Temperatura maksymalna wyniesie od 23-25 stopni na wschodzie do 25-27 stopni na zachodzie kraju, chłodniej będzie jedynie nad samym morzem oraz w górach – 18-22 stopnie. Niedziela na przeważającym obszarze kraju słoneczna. Zachmurzenie przeważnie małe miejscami zwłaszcza w południowej połowie kraju wzrastające do umiarkowanego, jedynie więcej chmur występować będzie na Przedgórzu Sudeckim, Pogórzu Beskidzkim oraz oczywiście w górach i na tym obszarze należy spodziewać się popołudniu lokalnych przelotnych opadów deszczu i pojedynczych burz. Będzie nieco chłodniej niż w sobotę. Temperatura maksymalna wyniesie od 18-21 stopni w górach, nad samym morzem oraz w pasie od Pomorza Gdańskiego przez Warmię po Mazury, przez 20-22 stopni na Podlasiu do 25-27 stopni na zachodzie, na pozostałym obszarze od 22 do 24 stopni. Poniedziałek i wtorek będą najładniejszymi dniami, jeśli weźmiemy pod uwagę pogodę. W całym kraju nie zabraknie słońca, zachmurzenie będzie małe i tylko miejscami będzie wzrastało do umiarkowanego. W poniedziałek temperatura maksymalna wyniesie od 15-18 stopni nad samym morzem oraz na Pomorzu Gdańskim, przez 17-20 stopni na Warmii, Mazurach i Podlasiu, 19-21 stopni na Mazowszu, Ziemi Łódzkiej, Ziemi kieleckiej, Lubelszczyźnie oraz w Małopolsce i na Podkarpaciu do 22-25 stopni na zachodzie kraju. We wtorek będzie już troszkę cieplej od 20-22 stopni w pasie od Pomorza Gdańskiego przez Warmię, Mazury, po Podlasie i Lubelszczyzn do 24-25 stopni na Pomorzu Zachodnim, Ziemi Lubuskiej i w Wielkopolsce. Na pozostałym obszarze od 22 do 24 stopni. Od środy do piątku będzie więcej chmur z których występować będą przelotne opady deszczu, lokalnie może zagrzmieć. Temperatury maksymalne wyniosą: w środę od 18-20 stopni w górach i nad morzem do 24-26 stopni na pozostałym obszarze, a w czwartek i w piętek od 17-20 stopni na północy i w górach od 20-23 stopni na pozostałym.
weather  16 Prognoza pogody na tydzień 11-17.06.2016 10.06.2016 15:58 Ostatnie dni nie rozpieszczały nas pod względem temperaturowym i wszystko wskazuje na to, że na większe ciepło przyjdzie nam poczekać do połowy nowego tygodnia, a po drodze jeszcze się być może zmierzyć z lokalnymi przymrozkami…    Reklama W sobotę na ogół dość pogodnie – zachmurzenie małe lub umiarkowane, a na północnym wschodzie i krańcach wschodnich okresami duże z przelotnymi opadami deszczu. Więcej chmur na krańcach południowych, zachmurzenie duże do całkowitego, w Tatrach i na pogórzach może słabo popadać.  Temperatury maksymalne od 14-18 stopni w północno-wschodniej połowie kraju, do 19-22 w południowo-zachodniej. Na północnym wschodzie silniejszy wiatr. W nocy na przeważającym obszarze się rozpogodzi, a miejscami na wschodzie i północy temperatury spadną do 3-4 stopni. Uwaga – lokalnie możliwe przygruntowe przymrozki! Niedziela również dość pogodna, przeważać będzie zachmurzenie małe i umiarkowane. Wyjątkiem będą krańce południowo-wschodnie, gdzie przy dużym zachmurzeniu popada deszcz. Po południu więcej chmur pojawi się także na zachodzie. Temperatury maksymalne od 15-19 stopni w pasie od Pomorza po Podlasie, a także na południowym wschodzie, do 20-24 na pozostałym obszarze. Noc na Podlasiu nadal bardzo chłodna, lokalnie przy gruncie temperatura może spaść w okolice 0 stopni! Poniedziałek na ogół z zachmurzeniem małym i umiarkowanym. Więcej chmur na krańcach południowo-wschodnich i południowych – zachmurzenie duże, miejscami całkowite, a także na zachodzie, gdzie ponadto, od Ziemi Lubuskiej po Dolny Śląsk, może popadać przelotny deszcz. Temperatury maksymalne od 20 do 23 stopni, jedynie na Pomorzu i południowym wschodzie chłodniej – do 16-19 stopni. Noc już bez przymrozków. Od wtorku zacznie się robić coraz cieplej. Temperatury wzrosną do 20-24 stopni, z wyjątkiem południowej Małopolski i Podkarpacia, gdzie będzie maksymalnie 16-20 stopni. W dzień przeważnie zachmurzenie duże z przejaśnieniami, a na zachodzie i lokalnie na krańcach południowych opady przelotne deszczu i możliwe burze. Następne dni coraz cieplejsze, w piątek na południowym wschodzie możliwe już 27-28 stopni. Spodziewamy się za to licznych opadów przelotnych i burz, którym lokalnie mogą towarzyszyć gwałtowne zjawiska, trzeba więc będzie uważać. Końcówka tygodnia jest jeszcze pogodową niewiadomą, ale są pewne szanse na napływ gorącego powietrza z południa. Możliwy jest zatem upał z prawdziwego zdarzenia, jednak na odpowiedź na pytanie czy rzeczywiście będzie aż tak ciepło musimy jeszcze parę dni poczekać.
weather  15 Prognoza pogody na tydzień 18-24.06.2016 17.06.2016 15:47 W sobotę początkowo Polska znajdować się będzie pod wpływem niżu, odsuwającego się nad Finlandię. Stopniowo pogodę poprawiał będzie obszar podwyższonego ciśnienia związany z wyżem znad Atlantyku. Na północy początkowo jeszcze zachmurzenie duże z przejaśnieniami stopniowo zmniejszające się do umiarkowanego i małego. Na południu w pierwszej części dnia będzie bezchmurnie, w ciągu dnia zachmurzenie małe. Temperatura maksymalna wynosić będzie od 17-19 stopni na północy przez 22-24 stopnie w części centralnej do 25-26 stopni na południowym wschodzie. Reklama Niedziela będzie pogodna. Początkowo bezchmurnie, w ciągu dnia zachmurzenie małe lokalne do umiarkowanego. Przed wieczorem więcej chmur i lokalnie opady przelotne deszczu oraz burze występować będą na południu. Zrobi się chłodniej, temperatura maksymalna wynosić będzie od 17-20 stopni na Pomorzu do 26-28 stopni w centrum i na wschodzie.    W poniedziałek pogodnie będzie na północy i tutaj przeważnie małe i umiarkowane zachmurzenie. Na południu od Dolnego Śląska po Mazowsze i Podlasie będzie przeważnie zachmurzenie duże z lokalnymi przejaśnieniami oraz opadami przelotnymi deszczu oraz lokalnymi burzami. Najchłodniej będzie na Pomorzu, tutaj 17-20 stopni. Najcieplej na Ziemi Kieleckiej i Lubelszczyźnie gdzie temperatura maksymalna wynosić będzie 26-27 stopni. We wtorek parasole nadal mogą się przydać mieszkańcom południowej i wschodniej części kraju. Tutaj przeważnie będzie zachmurzenie duże z przejaśnieniami i okresowymi opadami przelotnymi deszczu. Lokalnie możliwe również burze. Na pozostałym obszarze  zachmurzenie umiarkowane, chociaż na zachodnich krańcach okresowo będzie zwiększać się do dużego. Temperatura maksymalna wynosić będzie od 19-21 stopni na północy przez 24-25 stopni w centrum do 28-30 stopni na południowym wschodzie.   W środę przeważnie będzie zachmurzenie duże z przejaśnieniami lub umiarkowane, ale bez opadów. Będzie ciepło, temperatura maksymalna  wynosić będzie od 25 do 28 stopni. Jedynie na Pomorzu 22-24 stopni a nad samym morzem 19-20 stopni. Czwartek będzie pogodny i słoneczny z małym zachmurzeniem lub umiarkowanym zachmurzeniem. Będzie ciepło, od 26 do 29 stopni. Jedynie na Wybrzeżu od 20 do 23 stopni. Piątek początkowo pogodny, w drugiej części dnia na zachodzie a pod wieczór również w centrum zachmurzenie będzie zwiększać się do dużego oraz występować będą opady przelotne deszczu i burze.
weather  14 Prognoza pogody na tydzień 25.06-01.07.2016 24.06.2016 11:53 Kolejny tydzień przyniesie nam początkowo upalny i burzliwy weekend, a następnie ochłodzenie oraz dość pogodną aurę lokalnie z opadami przelotnymi deszczu. Reklama W sobotę pogodę w Polsce będzie kształtować niż znad wschodnich Niemiec. Z południowego zachodu napływać będzie gorące powietrze zwrotnikowe. Początkowo bezchmurnie lub małe zachmurzenie. W ciągu dnia na przeważającym obszarze kraju rozwijać się będą kłębiasto-deszczowe chmury Cumulonimbus przynoszące opady przelotne deszczu oraz burza. Miejscami opady mogą być intensywne, okresowo również z gradem. Jedynie w pasie wschodnim Polski, słoneczną aurę zapewni nam słabnący wyż znad Białorusi. Upalnie! Temperatury wynosić będą przeważnie 31-33 stopni, najchłodniej na północy od 28-30 stopni, najcieplej w centrum i na południu do 34-35 stopni. W niedzielę nad Polską występować będzie zatoka niżowa z frontami atmosferycznymi. Zachmurzenie umiarkowane wzrastające do dużego z opadami przelotnymi deszczu i burzami. Burze mogą być intensywne z opadami gradu, zwłaszcza we wschodniej połowie kraju. Temperatura maksymalna wyniesie od 22-23 stopni w pasie zachodnim, do 31-32 stopni na wschodzie, północnym wschodzie i Mazowszu. W poniedziałek pogodę w Polsce poprawi klin wyżu azorskiego. Zachmurzenie przeważnie umiarkowane, jedynie na południowym wschodzie duże, miejscami z opadami przelotnymi deszczu i burzami, zwłaszcza w I części dnia. Chłodniej. Temperatura maksymalna wyniesie przeważnie 22-24 stopnie, na północy, nad morzem i w górach najchłodniej do 19-20 stopni. We wtorek przez nasz kraj przemieszczać się będzie małoaktywny front chłodny, przynoszący miejscami wzrost zachmurzenia do dużego oraz przelotne opady deszczu. Lokalnie niewykluczone pojedyncze burze. Temperatury maksymalne wynosić będą od 20-21 stopni na północnym zachodzie i pogórzu do 24-25 stopni na południu i w centrum. W kolejnych dniach pogodnie, w czwartek i piątek lokalnie możliwe słabe opady przelotne deszczu. Cieplej. Temperatury w dzień od 22-24 stopni na północnym zachodzie do 27-31 stopni na wschodzie i w centrum.
weather  13 Prognoza pogody na tydzień 02.07-08.07.2016 01.07.2016 15:57 W sobotę Polska znajdować się będzie pod wpływem zatoki niskiego ciśnienia z frontem atmosferycznym związanej z niżem znad Morza Norweskiego. Początkowo w całym kraju będzie pogodnie z małym zachmurzeniem lub bezchmurnym niebem, ale już przed południem chmurzyć będzie się na północnym zachodzie i zachodzie. I tutaj już od rana występować będą opady przelotne deszczu i burze. Strefa frontowa z dużym i całkowitym zachmurzenie burzami i opadami deszczu będzie stopniowo przesuwała się do centrum kraju. Burze mogą być gwałtowne z intensywnym opadem deszczu oraz porywistym wiatrem. Na pozostałym obszarze, a pod wieczór już tylko na wschodzie będzie pogodnie z małym zachmurzeniem. Temperatura maksymalna wyniesie od 25-27 stopni na północnym zachodzie do 30-32 stopni w centrum, na wschodzie i południowym wschodzie. Reklama W niedzielę  pochmurno z deszczem i burzami będzie w centralnej i wschodniej części kraju. Pod wieczór padać będzie już tylko na wschodzie. Na pozostałym obszarze dość pogodnie z umiarkowanym zachmurzeniem. Zrobi się dużo chłodniej, temperatura maksymalna wynosić będzie w całym kraju zaledwie od 17 do 21.    W poniedziałek będzie dość pogodny. Więcej chmur i opady przelotne deszczu występować będą na zachodzie i północy. Temperatura maksymalna wynosić będzie od 18-19 stopni na północy do 20-23 stopni na pozostałym obszarze Wtorek będzie podobny– przeważnie zachmurzenie umiarkowane. Jedynie na północy okresowo duże z opadami przelotnymi deszczu. Na północy nadal chłodno od 18 do 20 stopni, na pozostałym obszarze od 23 do 25 stopni. W środę przeważnie będzie zachmurzenie duże z przejaśnieniami i w całym kraju możliwe są opady przelotne deszczu oraz lokalne burze. Temperatura maksymalna  wynosić będzie od 18 do 20 stopni, na pozostałym obszarze od 21 do 23 stopni. Czwartek nadal przeważnie zachmurzenie duże z przejaśnieniami ale opady przelotne deszczu występować będą jedynie w północnej części kraju. Temperatura maksymalna bez większych zmian i  wynosić będzie od 18 do 20 stopni na północy do 21 do 23 stopni na pozostałym obszarze. Piątek będzie raczej pochmurny z opadami przelotnymi deszczu które mogą występować w całym kraju.  Na termometrach nadal od 18-20 stopni na północy do 21-24 stopni na pozostałym obszarze.
weather  12 Prognoza pogody na tydzień 09.07-15.07.2016 08.07.2016 14:39 Przed nami temperaturowa huśtawka. Najcieplej będzie w poniedziałek, ale wypoczywający nad morzem upałów mieć nie będą. Reklama W sobotę Polska pozostawać będzie pod wpływem zatoki niskiego ciśnienia z układem frontów atmosferycznych. Obszar frontowy z dużym i całkowitym zachmurzeniem oraz opadami deszczu i lokalnymi pojedynczymi burzami początkowo obejmował będzie centralną i wschodnią część kraju i stopniowo będzie przesuwał się na wschód. Lepsza pogoda i przejaśnienia początkowo występować będą na zachodzie, po południu opady zanikać będą również w centralnej części kraju i tutaj również pojawią się przejaśnienia. Temperatura maksymalna wynosić będzie od 19 do 22 stopni W niedzielę na południu i w centrum będzie pogodnie, gdzie będzie małe lub umiarkowane zachmurzenie. Na północy będzie duże zachmurzenie z lokalnymi opadami przelotnymi deszczu. . Temperatura maksymalna wynosić będzie od 20-22 stopni na północnym wschodzie do 28-29 stopni na południowym zachodzie. Poniedziałek będzie pochmurny w północnej części kraju. Tutaj będzie dużo chmur, opady przelotne deszczu i lokalnie burze. Na pozostałym obszarze będzie pogodnie z umiarkowanym zachmurzeniem. Zrobi się gorąco, na termometrach zobaczymy od 22-25 stopni na Wybrzeżu, przez 26-29 stopni na północy. W centralnej i południowej części kraju będzie 30-32 stopnie, a lokalnie nawet do 33 stopni. We wtorek strefa frontowa, oddzielająca gorące powietrze na południu i chłodne na północy przesunie się do centrum a później dalej na południe. W strefie frontowej będzie całkowite zachmurzenie z opadami deszczu i burzami. Opady miejscami będą intensywne z silnym wiatrem i  gradem.  Pogodnie z małym zachmurzeniem będzie na południowym wschodzie. Na północnym zachodzie, po przejściu frontu będą pojawiać się będą przejaśnienia, ale i lokalnie niewykluczone słabe opady przelotne deszczu. Na zachodzie i północy będzie chłodniej, od 21 do 24 stopni. Nadal gorąco będzie już tylko na południowym wschodzie, gdzie na termometrach będzie od 30 do 32 stopni. W środę w całym kraju będzie zachmurzenie duże z przejaśnieniami ale i opadami przelotnymi deszczu. Na zachodzie i północy na termometrach już tylko 19-21 stopni, w centrum 22-24 stopni. Nieco cieplej będzie jeszcze na Lubelszczyźnie od 25 do 27 stopni. W czwartek i piątek będzie podobnie, zachmurzenie od umiarkowanego do dużego i w całym kraju okresowo opady przelotne deszczu. Temperatury maksymalne wynosić będą zaledwie od 18 do 21 stopni
weather  11 Prognoza pogody na tydzień 16.07-22.07.2016 15.07.2016 11:53 W nadchodzącym tygodniu, nadal pogoda w kratkę. Będzie więcej chmur na niebie i opadów niż słońca, choć jeśli chodzi o opady to będzie ich mniej niż w ostatnich dniach. A jeśli chodzi o temperatury, to do środy będą one niższe lub zbliżone do średniej temperatury wieloletniej dla miesiąca lipca, a od czwartku będą nieco wyższe. Reklama W sobotę w południowo-wschodniej Polsce, tj. na Górnym Śląsku, w Małopolsce, na Ziemi Kieleckiej, Podkarpaciu i Lubelszczyźnie, zachmurzenie będzie całkowite z opadami deszczu, które w Karpatach będą dość intensywne. Na pozostałym obszarze zachmurzenie będzie duże z przejaśnianiami, a na zachodzie kraju będą występowały większe rozpogodzenia, miejscami na północy mogą w ciągu dnia pojawić się słabe przelotne opady deszczu. Temperatura maksymalna wyniesie od 19 do 22 stopni, jedynie na południowym wschodzie z racji całkowitego zachmurzenia i opadów będzie chłodniej od 14 do 18 stopni. W niedzielę na przeważającym obszarze kraju pochmurno, z opadami deszczu (w Małopolsce i na Podkarpaciu opady miejscami będą intensywne). Pojedyncze burze mogą pojawić się na południowym wschodzie oraz na zachodzie kraju. Jedynie w wąskim pasie od północnego-wschodu przez centrum po Opolszczyznę zachmurzenie będzie duże z lokalnymi przejaśnianiami i bez opadów. Temperatura maksymalna wynosić będzie od 20-22 stopni na Pomorzu Gdańskim i Zachodnim oraz w Małopolsce, na Ziemi Kieleckiej, podkarpaciu i Roztoczu do 22-24 stopni na pozostałym obszarze. W górach oczywiście chłodniej w Sudetach 18-20 stopni, a w Karpatach 14-18 stopni. Poniedziałek również będzie pochmurny, zachmurzenie będzie przeważnie duże, miejscami zwłaszcza w północnej i zachodniej Polsce całkowite. Lokalnie w całym kraju będą pojawiały się słabe przelotne opady deszczu. Temperatura maksymalna wynosić będzie od 17-20 stopni na Pomorzu Gdańskim i Zachodnim oraz w górach do 20-23 stopni na pozostałym obszarze. We wtorek zachmurzenie w całym kraju będzie duże z przejaśnianiami, a słabe przelotne opady deszczu występować będą w górach oraz na północy, północnym wschodzie, wschodzie i miejscami w centrum kraju. Temperatura maksymalna od 18-20 stopni na północy i w górach do 20-21 stopni na pozostałym obszarze. W środę w całym kraju zachmurzenie będzie umiarkowane, miejscami zwłaszcza na południu i południowym wschodzie wzrastające do dużego. Na chwilę obecną słabe lokalne przelotne opady deszczu prognozowane są w północnej, północno-wschodniej i wschodniej Polsce. Temperatura maksymalna wyrównana na obszarze kraju i wyniesie od 22 do 24 stopni, nico chłodniej będzie jedynie na Wybrzeżu oraz w górach 18-20 stopni. W czwartek zachmurzenie małe do umiarkowanego, jednie na północnym wschodzie w ciągu dnia następować będzie wzrost zachmurzenia do dużego i występową będą przelotne opady deszczu. Wreszcie będzie cieplej, od 21-23 stopni na Podlasiu, Warmii, Mazurach, Pomorzu Gdańskim oraz w górach przez 24-26 stopni na Lubelszczyźnie, Podkarpaciu, Mazowszu, Ziemi Kieleckiej i w Małopolsce do  26-27 stopni w zachodniej Polsce. W piątek znów zachmurzenie będzie duże z przejaśnieniami, a przelotne opady deszczu występować będą prawie w całym kraju z wyjątkiem Pomorza, Kujaw i centrum. Temperatury maksymalne wynosić będą od 21-24 stopni na Podlasiu, Warmii, Mazurach, Pomorzu Gdańskim oraz w górach przez 24-26 stopni na pozostałym obszarze kraju.
weather  10 Prognoza pogody na tydzień 30.07-05.08.2016 29.07.2016 11:43 Niestety rozczaruje Państwa, nadchodzące dni przyniosą ochłodzenia. Od poniedziałku chłodniej, w niektórych regionach Polski termometry będą wskazywać około 20 st. C. Reklama SOBOTA:  Pogodę w Polsce kształtował będzie niż znad Skandynawii z chłodnym frontem atmosferycznym. Początkowo na wschodzie i południu dość pogodnie z zachmurzeniem umiarkowanym i małym, na pozostałym obszarze kraju zachmurzenie duże z przejaśnieniami i lokalnymi przelotnymi opadami deszczu. Od godzin południowych możliwe większe zachmurzenie i lokalne przelotne opady deszczu również na wschodzie i południu Polski. Temperatura maksymalna od 22-24 stopnie na północy do 27-29 stopni na południu. NIEDZIELA: Pogodę w Polsce nadal kształtował będzie niż znad Skandynawii z frontem atmosferycznym. Początkowo zachmurzenie duże z przejaśnieniami. W ciągu dnia wzrost zachmurzenia, od godzin południowych zaczną pojawiać się lokalne przelotne opady deszczu i pojedyncze burze. Popołudniu burzowo i deszczowo na przeważającym obszarze kraju z wyjątkiem wschodnich krańców Polski. W ciągu nocy strefa opadów i burz obejmie również wschodnie krańce kraju, natomiast na zachodzie pojawią się przejaśnienia. Miejscami opady mogą być intensywne. Temperatura maksymalna od 21-23 stopni na północy przez 26-28 w centrum do 28-30 na południu. Poniedziałek: Początkowo pochmurno i deszczowo na przeważającym obszarze kraju, na wschodzie i południu burze, jedynie na krańcach zachodnich przejaśnienia i bez opadów. W ciągu dnia strefa z opadami i burzami będzie przemieszczać się na południowy wschód a od północnego zachodu w stronę centrum będą postępować przejaśnienia i rozpogodzenia. Temperatura maksymalna od 20-21 stopni na północy przez 22-24  w centrum do 24-26 stopni na południowym wschodzie. WTOREK: Zachmurzenie duże i umiarkowane z lokalnymi przelotnymi opadami deszczu. Wieczorem stopniowy zanik opadów, przejaśnienia i rozpogodzenia. Temperatura maksymalna od 19-21 stopni na północy do 20-22 na pozostałym obszarze Polski. W kolejnych dniach: Zachmurzenie w ciągu dnia  duże i umiarkowane, miejscami możliwe przelotne opady deszczu. W nocy przejaśnienia i rozpogodzenia. W środę jeszcze chłodno, temperatura maksymalna od 19 do 22 stopni. Od czwartku cieplej, temperatura maksymalna w czwartek i piątek od 21-26 stopni.
weather  9 Prognoza pogody na tydzień 06-12.08.2016 05.08.2016 11:31 Weekend chłodny, od poniedziałku krótkie ocieplenie, pod koniec tygodnia ponowne ochłodzenie. Reklama SOBOTA:  Pogodę we wschodniej Polsce będzie kształtował niż znad Finlandii z pofalowanym frontem chłodnym, od zachodu zaznaczy się wpływ wyżu znad Atlantyku. Początkowo na wschodzie i w centrum pochmurno z zanikającymi opadami deszczu i mżawki. Na zachodzie zachmurzenie duże z przejaśnieniami. W ciągu dnia strefa frontowa będzie odsuwać się na wschód a za nią w centrum i na wschodzie pojawią się przejaśnienia. W godzinach popołudniowych na północy możliwe lokalne przelotne opady deszczu, niewykluczone burze. Noc pogodna na przeważającym obszarze kraju, jedynie na północy i krańcach wschodnich początkowo zanikające opady deszczu. Będzie chłodno, temperatura maksymalna od 19-21 stopni na północy do 21-23 stopni na pozostałym obszarze Polski. NIEDZIELA: Pogodę w Polsce będzie kształtował wyż z centrum nad Niemcami i będzie powoli przemieszczał się na wschód . Niedziela będzie dość pogodna na przeważającym obszarze kraju, jedynie na północy większe zachmurzenie i tam lokalnie możliwe słabe przelotne opady deszczu. Po południu przejaśnienia na północy, na południu i w centrum liczne rozpogodzenia. Temperatura maksymalna od 18-20 stopni na północy do 21-23 stopni na pozostałym obszarze Polski. PONIEDZIAŁEK: Polska pozostanie pod wpływem wyżu z centrum nad Ukrainą, w ciągu dnia na północnym zachodzie i północy zaznaczy się wpływ niżu znad Skandynawii z frontem atmosferycznym. Na przeważającym obszarze kraju pogodnie, jedynie na północnym zachodzie i północy w ciągu dnia okresami zachmurzenie będzie wzrastało do dużego. Lokalnie w strefie oddziaływania frontu atmosferycznego niewykluczone słabe przelotne opady deszczu. Będzie cieplej, temperatura maksymalna od 22-24 stopni na północnym wschodzie do 24-27 stopni na pozostałym obszarze kraju. WTOREK: Na zachodzie i północy zachmurzenie duże i umiarkowane z lokalnymi przelotnymi opadami deszczu. Na pozostałym obszarze kraju początkowo pogodnie, w ciągu dnia strefa z dużym zachmurzeniem i opadami przelotnymi  będzie przemieszczać się w kierunku centrum. Lokalnie niewykluczone burze. Temperatura maksymalna od 21-24 stopni na północy i zachodzie do 25-28 na pozostałym obszarze Polski. W kolejnych dniach: Zachmurzenie duże z przejaśnieniami okresami przelotne opady deszczu. W czwartek i piątek pochmurno i deszczowo na południu i południowym wschodzie. Od środy chłodniej temperatura maksymalna od 17 do 21 stopni na zachodzie i w centrum, tylko na wschodzie cieplej 22-25 stopni. W czwartek i piątek temperatura maksymalna od 16 do 18 stopni w całej Polsce.
weather  8 Prognoza pogody na tydzień 13-19.08.2016 12.08.2016 11:51 Zbliżamy się do połowy sierpnia, ale pogoda jakby zdawała się zapominać, że mamy lato w pełni. Ostatnie dni nie tylko w Polsce, ale i na znacznym obszarze Europy odznaczały się temperaturami sporo poniżej normy (2). Co przyniesie weekend i nowy tydzień? O tym poniżej.    Reklama Początek długiego weekendu będzie cieplejszy, choć niestety na przeważającym obszarze kraju pochmurny. W sobotę występować będzie zachmurzenie duże do całkowitego, jedynie rano na wschodzie i południowym wschodzie, a w drugiej części dnia na południowym zachodzie chmur mniej. Miejscami może popadać słaby deszcz, szczególnie na północy kraju, a także gdzieniegdzie w centrum i na południowym zachodzie. Temperatury maksymalne od 19-22 stopni we wschodniej części kraju, do 24-26 stopni na zachodzie. Od Wybrzeża po Dolny Śląsk silniejszy zachodni wiatr. W niedzielę czeka nas dynamiczna pogoda ze zmiennym zachmurzeniem, przeważnie dużym z przejaśnieniami i miejscami przelotnym deszczem – szczególnie na północy, wschodzie i południu. Lokalnie, głównie w górach i na Pogórzach, możliwe burze. Będzie wiał umiarkowany, okresami dość silny, zachodni wiatr, a termometry wskażą maksymalnie od 18-20 stopni na północy do 23-25 na południu. W poniedziałek podobna pogoda, zachmurzenie umiarkowane, okresami duże z przelotnymi opadami deszczu (tych najwięcej na północy), lokalnymi burzami i nieco silniejszym wiatrem. Temperatury dojdą do 18-20 stopni na północy i 20-23 na pozostałym obszarze. Wtorek również bez większych zmian – zmienne zachmurzenie, przejaśnienia, ale i przelotny deszcz – przede wszystkim w części północno-wschodniej, w pozostałych regionach jedynie lokalnie. Chłodno – temperatury maksymalne od 17 do 21 stopni. Kolejne dni podobne – zachmurzenie umiarkowane, okresami duże z przelotnymi opadami, lokalnie burzami. Deszcz możliwy praktycznie w całym kraju. Nadal chłodno, choć stopniowo coraz cieplej – w środę i czwartek zaledwie do 17-22, lokalnie 23 stopni, w piątek 20-24 stopnie. Następny weekend jest jeszcze pogodową zagadką, ale jest szansa – potwierdzona przez ostatnie aktualizacje modeli prognostycznych – na powrót nieco wyższych temperatur, na południu być może nawet do 26-28 stopni. Nie wiem jak Państwo, ale my trzymamy kciuki za powrót lata tego lata :) Życzymy udanego weekendu!
weather  7 Prognoza pogody na tydzień 03-09.09.2016 02.09.2016 12:25 Jak na razie wrzesień raczy nas iście wakacyjną pogodą. Czy szykują się zmiany? Zapraszamy do lektury.    Reklama Sobota będzie w Polsce całkiem ładnym i ciepłym (miejscami bardzo) dniem. Na ogół dość pogodnie – w południowej części kraju zachmurzenie małe do umiarkowanego, na północy – umiarkowane do dużego. Na Wybrzeżu i Pomorzu może lokalnie pokropić słaby, przelotny deszcz. Temperatury maksymalne od 21-24 stopni na północy, do 25-28, lokalnie 29 stopni w centrum i na południu. Niedziela zacznie się pogodnie w południowej części kraju, na północy zaś z zachmurzeniem dużym i miejscami opadami deszczu na Wybrzeżu. W ciągu dnia w dzielnicach północnych i zachodnich będzie przybywać chmur, a wraz z nimi opadów deszczu. Po południu na zachodzie możliwe burze. Do końca dnia dość pogodnie jedynie w południowo-wschodniej części kraju. Temperatury maksymalne od 17-20 stopni na Wybrzeżu, do 21-24 w pasie dzielnic północnych, do 25-29, lokalnie 30 stopni na pozostałym obszarze. W nocy opady i burze obejmą prawie cały kraju. Na południu deszcz może być intensywny! Poniedziałek zgoła odmienny od weekendu. Będzie zdecydowanie chłodniej w całym kraju – przeważnie do 17-21 stopni, jedynie na  Lubelszczyźnie, Podkarpaciu i Roztoczu do 22-24 stopni. Spodziewamy się zachmurzenia dużego i całkowitego, opadów deszczu i deszczu przelotnego, lokalnych burz. Na południu nadal może padać mocno! W drugiej części dnia deszcz będzie zanikał na północy i północnym wschodzie. We wtorek władzę w pogodzie będzie przejmował wyż. Zanikający deszcz już tylko na południu. Północ dość pogodna, a z biegiem dnia przejaśni się stopniowo w całej Polsce. Temperatury maksymalne od 18-22 stopni na północy, do 23-25 na południowym wschodzie. Wszystko wskazuje na to, że kolejne dni będą pełne słońca i miną pod znakiem bardzo przyjemnych temperatur – do 22-26 stopni w środę, 23-27 w czwartek, 24-28 w piątek. Jedynie nad samym morzem, tradycyjnie, kilka stopni mniej. Zapowiada nam się zatem kolejny letni akcent tego września! :)
weather  6 Prognoza pogody na tydzień 17-23.09.2016 16.09.2016 14:00 Ostatni tydzień obfitował w słońce i  wysokie temperatury, a jaka pogoda czeka nas w ostatni tydzień lata? Reklama   W sobotę na południu, południowym zachodnie kraju zachmurzenie duże do całkowitego, z opadami deszczu, przelotnymi opady deszczu, miejscami również z burzami. Na południu opady deszczu mogą być intensywne. Na pozostałym obszarze kraju zachmurzenie umiarkowane do małego. W pierwszej części dnia miejscami na północy zachmurzenie duże. Temperatury maksymalne od 23-25 stopni w południowej połowie kraju do 20-22 stopni na północy, chłodniej na Suwalszczyźnie i Podlasiu 16-19 stopni.     W niedzielę w południowej połowie kraju zachmurzenie duże lub całkowite, z opadami deszczu, przelotnymi opadami deszczu, miejscami możliwe burze.  Dużo lepsza pogoda w północnej połowie kraju. Zachmurzenie umiarkowane do małego. Termometry wskażą maksymalnie od 17 do 20 stopni.     W poniedziałek na południu kraju w dalszym ciągu zachmurzenie duże do całkowitego, ale już raczej bez opadów. Na pozostałym obszarze zachmurzenie umiarkowane, po południu na północy i północnym wschodzie wzrastające do dużego. Temperatury od 16 do 19 stopni   tylko na Suwalszczyźnie chłodniej 14-16 stopni.   We wtorek w całym kraju zachmurzenie duże, miejscami całkowite. Prognozowane temperatury maksymalne wyniosą od 15 do 18 stopni, tylko na Suwalszczyźnie chłodniej 12-15 stopni.   Kolejne dni pochmurne, miejscami możliwe przelotne opady deszczu. Temperatura maksymalna wyniesie w środę 13-17 stopni, w czwartek 14-17,  w piątek 15-18 stopni.
weather  5 Prognoza pogody na tydzień 24.09-30.09.2016 23.09.2016 14:30 Początek tygodnia pogodny, później chmury i deszcz.   Reklama W sobotę Polska znajdować się będzie na skraju wyżu znad południowej Europy i niżu z centrum nad północno-zachodnią Rosją. Na wschodzie znajdował się będzie front atmosferyczny który powoli będzie przesuwał się na południe. W strefie frontowej będzie duże i całkowite zachmurzenie z opadami deszczu przelotnego. Na pozostałym obszarze będzie zachmurzenie duże z przejaśnieniami. Pod wieczór opady występować będą już tylko na krańcach południowo-wschodnich. Temperatura maksymalna od 15-16 stopni na wschodzie, do 19-20 na zachodzie.   W niedzielę pogodę kształtował będzie rozległy wyż, którego centrum znajdować się będzie nad Łotwą.  podwyższonego ciśnienia. W całym kraju będzie dość pogodnie. Na zachodzie z małym i umiarkowanym zachmurzeniem. Więcej chmur będzie na wschodzie ale i tutaj padać nie będzie. Na termometrach zobaczymy od 14-16 stopni na wschodzie do 18-20 stopni na zachodzie. Poniedziałek będzie pogodny, zwłaszcza na zachodzie i północnym zachodzie, gdzie będzie małe zachmurzenie a lokalnie nawet bezchmurnie. Na wschodzie nadal będzie zachmurzenie duże, ale i tutaj okresowo będą pojawiać się przejaśnienia.  Temperatura maksymalna wynosić będzie od 14-16 stopni na wschodzie do 20-22 stopni na zachodzie. We wtorek na przeważającym obszarze będzie pogodnie z małym zachmurzeniem. I jedynie na wschodnich krańcach zachmurzenie zwiększać się będzie do umiarkowanego. Temperatura maksymalna wynosić będzie od 14-16 stopni na wschodzie do 20-22 stopni na zachodzie. W środę czeka nas zmiana pogody. Początkowo będzie się chmurzyć, a stopniowo również pojawiać się będą opady przelotne deszczu.  Na termometrach zobaczymy od 15-16 stopni na wschodzie do 18-20 stopni na zachodzie.  W czwartek  i piątek będzie pochmurno i deszczowo. Opady deszczu występować będą w całym kraju. Pojawi się też silniejszy wiatr, zwłaszcza na północy.  Temperatura maksymalna bez większych zmian, wynosić będzie od 14-16 stopni na wschodzie do 18-20 stopni na zachodzie.
weather  4 Prognoza pogody na tydzień 01.10-07.10.2016 30.09.2016 15:02 W weekend zmienne zachmurzenie i lokalnie opady przelotne deszczu, od poniedziałku ochłodzenie. Reklama W sobotę na pogodę w Polsce nadal wpływać będą niż znad północnej Skandynawii i związana z nim zatoka niżowa oraz na południu wyż znad południowej Europy. Nadal przez Polskę z zachodu na wschód rozciągał się będzie pofalowany front atmosferyczny. W pierwszej części dnia będzie pogodnie na południu oraz na północy. Duże zachmurzenie oraz lokalnie słabe opady deszczu występować będą pasie centralnym od zachodu po wschód. W drugiej części dnia zachmurzy się na północnym zachodzie i północy i pojawią się opady deszczu. Temperatura maksymalna od 16-18 stopni na północy do 22-24 na południu. W niedzielę strefa związana z pofalowanym frontem atmosferycznym początkowo psuć będzie pogodę na zachodzie i północy i stopniowo będzie przesuwać się na wschód.  Pod wieczór opady występować będą we wschodniej i południowej części kraju, natomiast zanikną na zachodzie i północy. Na termometrach zobaczymy od 16-18 stopni na zachodzie do 21-23 stopni na wschodzie. W poniedziałek w całym kraju będzie duże zachmurzenie i wszędzie mogą występować opady przelotne deszczu. W całym kraju zrobi się chłodno. Temperatura maksymalna wynosić będzie przeważnie 14-16 stopni, a na południu lokalnie 12-13 stopni.   Wtorek pochmurny i deszczowy będzie na południu, od Lubelszczyzny przez Świętokrzyskie po Dolny Śląsk. Na pozostałym obszarze będzie pogodnie, zwłaszcza w drugiej części dnia. Nadal będzie chłodno, temperatura maksymalna wynosić będzie od 9-11 stopni na południu i południowym wschodzie do 14-15 stopni na zachodzie. . W środę na wschodzie i południu nadal dużo chmur i lokalne opady przelotne deszczu. W obszarach podgórskich lokalnie mogą występować opady deszczu ze śniegiem. Na termometrach zobaczymy od 8-10 stopni na wschodzie do 12-14 stopni na zachodzie. Najchłodniej będzie na południu gdzie temperatura maksymalna wynosić będzie zaledwie 3-5 stopni. Czwartek w południowej części krajubędzie pochmurny z opadami deszczu. Na pozostałym obszarze zachmurzenie duże z przejaśnieniami. Na południowym wschodzie  temperatura maksymalna wynosić będzie od 8 do 10 stopni, na pozostałym obszarze będzie 11-13 stopni.  W piątek będzie przeważnie duże zachmurzenie z niewielkimi przejaśnieniami na północy i opadami deszczu na południu a w obszarach podgórskich lokalnie niewykluczone również opady deszczu ze śniegiem. Temperatura maksymalna bez większych zmian, wynosić będzie od 8-10 stopni na południu do 11-13 stopni na pozostałym obszarze.
weather  3 Prognoza pogody na tydzień 08-14.10.2016 07.10.2016 13:49 Pierwszy tydzień października, poza ciepłym samym początkiem, przyniósł prawdziwą, mokrą i chłodną jesień, a w Tatrach nawet zimę! Dziś o poranku na Kasprowym Wierchu notowano (-10) stopni, przy blisko półmetrowej pokrywie śnieżnej. A co czeka nas w weekend i w nowym tygodniu? O tym dalej.    Reklama Sobota praktycznie w całej Polsce będzie pochmurna, ze słabymi opadami deszczu lub mżawki, a na pogórzach oraz w górach także deszczu ze śniegiem i śniegu. Wyjątkiem – ale tylko w pierwszej części dnia – będą krańce południowo-wschodnie, gdzie możliwe są niewielkie przejaśnienia. Temperatura maksymalna od 7 do 11 stopni, nieco cieplej miejscami na północnym zachodzie, do 12 stopni. W nocy dzielnice północne i miejscami centralne pozostaną deszczowe, natomiast na południu i wschodzie wystąpią silne zamglenia i mgły. Tam też miejscami temperatury przy gruncie spadną poniżej 0 stopni – może być ślisko. Niedziela również pochmurna – zachmurzenie całkowite i duże, miejscami deszcz – głównie na zachodzie, w centrum i na północy, zaś na południu i wschodzie po mglistym poranku jest szansa na bezdeszczowy dzień. Temperatury maksymalne od 9 do 12 stopni. W poniedziałek, po kolejnej mglistej nocy od północnego wschodu nasunie się następna strefa opadów deszczu. Do wieczora obejmie ona prawie cały kraj, poza południem i południowym zachodem. Wszędzie będzie jednak pochmurno. Termometry wskażą maksymalnie 7-11, na zachodzie i nad morzem miejscami 12 stopni. Wtorek również z zachmurzeniem dużym i całkowitym oraz z opadami w południowej połowie kraju, zanikającymi stopniowo w ciągu dnia. Temperatury maksymalne od 8 do 11 stopni. Zacznie się wzmagać wschodni wiatr. W środę przejaśni się, a nawet rozpogodzi na północy i północnym wschodzie. Na południu jeszcze pochmurno i miejscami słaby deszcz. Temperatury osiągną maksymalnie 8-11 stopni, a dość silny i porywisty wiatr jeszcze obniży odczucie ciepła. Kolejne dni tygodnia będą już bardziej pogodne, z zachmurzeniem umiarkowanym do dużego, miejscami rozpogodzeniami do małego. W górach może poprószyć przelotny śnieg. Wiatr stopniowo osłabnie, ale nadal będzie chłodno – w dzień do 8-11 stopni, nocami przygruntowe przymrozki.
weather  2 Prognoza pogody na tydzień 15.10-21.10.2016 14.10.2016 13:34 Nadchodzący tydzień zapowiada się pochmurny, okresowo występować będą słabe opady deszczu. W wielu miejscach rano występować będą silne zamglenia i mgły. Do wtorku na wschodzie przymrozki. Reklama W sobotę Polska znajdować się będzie pomiędzy wyżem znad Skandynawii i niżem znad Atlantyku. Początkowo w całym kraju będzie zachmurzenie duże z niewielkimi przejaśnieniami. Od godzin południowych uaktywni się front atmosferyczny rozciągający się od Zatoki Szczecińskiej przez centrum po Podkarpacie. W strefie frontowej będzie zachmurzenie duże i całkowite i pojawią się opady deszczu, które obejmą również całą zachodnią Polskę. Temperatura maksymalna od 5-7 stopni na Podlasiu i Mazurach do 15-17 stopni na południowym zachodzie i południu. Ranek na wschodzie będzie zimny z temperaturami od (-1)  do 1 stopni W niedzielę będzie pogodnie z małym i umiarkowanym zachmurzeniem na północnym wschodzie i na wschodzie. Na pozostałym obszarze będzie zachmurzenie całkowite z lokalnymi, słabymi opadami deszczu lub mżawki. Na termometrach przeważnie zobaczymy od 6 do 9 stopni, jedynie na zachodzie i południowym zachodzie będzie nieco cieplej, tutaj temperatura maksymalna wynosić będzie od 10 do 13 stopni.  Na wschodzie o poranku temperatura minimalna wynosić będzie około 0 stopni. W poniedziałek na przeważającym obszarze kraju będzie pochmurno z dużym i całkowitym zachmurzeniem. Lokalnie będą występowały słabe opady deszczu lub mżawki. Nadal lepsza pogoda będzie na północnym wschodzie, ale po południu i tutaj zachmurzenie będzie stopniowo zwiększać się do dużego. Temperatura maksymalna wynosić będzie przeważnie 8-10 stopni. Nieco cieplej na zachodzie, południowym zachodzie i południu, gdzie na termometrach będzie 11-13 stopni, a lokalnie nawet 14-15 stopni. Ranek na wschodzie będzie zimny z temperaturami od (-2)  do (-1) stopni Wtorek również zapowiada się pochmurny z dużym i całkowitym zachmurzeniem. Lokalnie będą pojawiać się słabe opady deszczu lub mżawki. Napłynie nieco cieplejsze powietrze, temperatury maksymalne wynosić będą od 8 do 9 stopni na północnym wschodzie i wschodzie przez 11-13 w dzielnicach centralnych do 15-16 stopni na zachodzie. Na wschodzie rano temperatura minimalna wynosić będzie (-1)-0 stopni. W środę bez większych zmian. W całym kraju zachmurzenie duże i całkowite, lokalnie możliwe krótkotrwałe przejaśnienia ale okresowo niewykluczone też słabe opady deszczu. Na termometrach zobaczymy od 7-9 stopni na wschodzie do 13-14 stopni na zachodzie. Czwartek również z dużym i całkowitym zachmurzeniem ale pojawi się więcej opadów deszczu w południowej i zachodniej część kraju. Temperatura maksymalna dość wyrównana, od 8-9 stopni na wschodzie do 10-11 stopni na zachodzie.   W piątek w całym kraju będzie duże zachmurzenie z przejaśnieniami ale i okresowymi opadami przelotnymi deszczu. Będzie nieco chłodniej. Temperatura maksymalna będzie wynosić 6-7 stopni na północnym wschodzie do 11-12 stopni na południowym zachodzie i południu.  Na pozostałym obszarze przeważnie będzie 9-10 stopni.
weather  1 Prognoza pogody na tydzień 22-28.10.2016 21.10.2016 16:38 Październik postanowił nadrobić niedobór opadów z września – miesiąc jak dotąd jest deszczowy, a nadchodzący tydzień wyjątkiem od tej reguły nie będzie. Reklama Sobota zapowiada się raczej pochmurno – prawie wszędzie zachmurzenie całkowite, uprzywilejowana będzie jedynie południowo-zachodnia Polska – tam nie powinno padać, a nawet pojawią się przejaśnienia. Poza tym deszcz, zwłaszcza w pasie dzielnic wschodnich, gdzie opady będą intensywne. Rankiem na Suwalszczyźnie niewykluczony deszcz ze śniegiem. Temperatura maksymalna wyniesie od 4-6 stopni na północnym wschodzie do 10-11 na południowym zachodzie. Po ustąpieniu porannych zamgleń i mgieł, niedzielny ranek ładniejszą pogodą przywita mieszkańców południa – tam zachmurzenie umiarkowane do dużego, miejscami nawet rozpogodzenia do małego. Na północy zachmurzenie całkowite, miejscami opady deszczu. W pasie dzielnic centralnych początkowo pochmurno ze słabymi opadami, po południu powinno się nieco przejaśnić. Termometry wskażą maksymalnie od 7-9 stopni na północy i północnym zachodzie do 10-13 na pozostałym obszarze. Poniedziałek z zachmurzeniem dużym do całkowitego. Na zachodzie i południu niewielkie przejaśnienia, poza tym miejscami słaby deszcz. Temperatury maksymalne od 4-6 stopni na północnym wschodzie, do nawet 14-15 na Śląsku i Opolszczyźnie. We wtorek chmury z opadami deszczu przykryją północną i centralną Polskę. Na południu nie powinno padać, ponadto będzie tam bardzo ciepło – do 15-18 stopni. Poza tym na ogół 10-14 stopni, tylko na północnym wschodzie chłodniej – 7-9 stopni. W nocy deszcz obejmie cały kraj. W środę opady będą powoli zanikać, najdłużej utrzymają się na wschodzie. W całym kraju jednak pochmurno. Temperatura maksymalna od 7-9 stopni na północy i wschodzie, do 10-12 na pozostałym obszarze. Podobny zakres temperatur w czwartek i piątek, nadal przewaga chmur, miejscami deszcz, a w nocy zamglenia i mgły – jesień. :)  na południowym zachodzie.
